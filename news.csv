,Unnamed: 0,title,link,date,description,article,xclass
0,0,"""บิ๊กตู่""ยันมีงบฯกล้องวงจรปิด-ไม่ขาดแคลน ",https://www.dailynews.co.th/politics/578681,2017-06-09T08:00:17.772Z,'นายกฯ' ห่วงความปลอดภัยประชาชน ยันทุกหน่วยมีงบบำรุงรักษากล้องวงจรปิด -ไม่ขาดแคลน  ,เมื่อวันที่ 9 มิ.ย. พล.ท.สรรเสริญ แก้วกำเนิดโฆษกประจำสำนักนายกรัฐมนตรี กล่าวถึงกรณีที่พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) สั่งการให้หน่วยงานราชการและรัฐวิสาหกิจที่มีกล้องวงจรปิดไปสำรวจสภาพการใช้งานว่ายังสมบูรณ์ดีหรือไม่ และให้รายงานกลับมาภายในเดือน มิ.ย.นี้ พร้อมทั้งเร่งดำเนินการซ่อมแซมหรือติดตั้งใหม่หากพบว่าชำรุด และหากเจ้าหน้าที่อ้างว่ากล้องวงจรปิดเสีย หัวหน้าหน่วยงานจะต้องเป็นผู้รับผิดชอบ ว่า รัฐบาลยืนยันว่า แต่ละหน่วยงานมีงบประมาณในการบำรุงรักษาเครื่องมือและอุปกรณ์ต่าง ๆ อยู่แล้ว ไม่ได้ขาดแคลนงบประมาณ ส่วนหน่วยใดที่ไม่ได้ตั้งงบประมาณส่วนนี้ไว้ ก็สามารถทำเรื่องขอไปยังต้นสังกัดได้ ซึ่งเป็นขั้นตอนปฏิบัติตามปกติของทางราชการ  พล.ท.สรรเสริญ กล่าวต่อว่า นายกรัฐมนตรีมีความห่วงใยความปลอดภัยในชีวิตและทรัพย์สินของประชาชน จึงได้ให้ความสำคัญในเรื่องนี้เป็นอย่างมาก โดยเน้นย้ำว่ากล้องวงจรปิดเป็นเครื่องมือที่ช่วยป้องกันเหตุร้าย เพราะสามารถบันทึกภาพเหตุการณ์ต่าง ๆ ไว้ได้ และยังทำให้เจ้าหน้าที่ทำงานง่ายขึ้น โดยใช้ข้อมูลจากกล้องวงจรปิดเป็นพยานหลักฐานในการสืบหาตัวคนร้ายหรือดำเนินคดีในแต่ละเรื่อง.  ,yellow
1,1,"""บิ๊กบี้""สั่งติวแรงงานไปญี่ปุ่นเผยพร้อมแล้ว135คน ",https://www.dailynews.co.th/politics/578394,2017-06-07T16:00:12.895Z,'บิ๊กบี้'สั่งติวแรงงานไปญี่ปุ่น กพร.เร่งฝึกคนคุณสมบัติพร้อมแล้ว 135 คน  ,เมื่อวันที่ 7 มิ.ย.นายธีรพล ขุนเมือง อธิบดีกรมพัฒนาฝีมือแรงงาน (กพร.)เปิดเผยว่า พล.อ.ศิริชัย ดิษฐกุล รมว.แรงงาน ได้มอบนโยบายผู้บริหารกระทรวงแรงงานว่าก่อนที่แรงงานไทยจะเดินทางไปฝึกอบรมปฏิบัติงานเทคนิคในประเทศญี่ปุ่น เป็นระยะเวลา 3 ปี ให้กพร.ดำเนินการฝึกอบรมภาษาญี่ปุ่น ขนบธรรมเนียมประเพณี วัฒนธรรม และวิธีการดำเนินชีวิตประจำวัน รวมทั้งการเตรียมความพร้อมของสภาพร่างกายก่อน เพื่อเป็นการสร้างความมั่นใจให้กับตนเอง นายจ้างและสถานประกอบกิจการที่จะเข้ารับการฝึกอบรม  นายธีรพล กล่าวอีกว่า กพร. จึงไดำเนินการ“โครงการจัดส่งผู้ฝึกงานเทคนิคคนไทยไปฝึกงานในประเทศญี่ปุ่นโดยผ่านองค์กร IM Japan” ด้วยการมอบหมายให้สถาบันพัฒนาฝีมือแรงงาน 14 ปทุมธานี (สพร. 14 ปทุมธานี) ดำเนินการฝึกอบรม 3 เดือน โดยครูฝึกของสพร. 14 ปทุมธานี จะให้การดูแลอย่างใกล้ชิด หลังจากนั้นจะมีนายจ้างและสถานประกอบกิจการจากประเทศญี่ปุ่นเข้ามาคัดเลือก ผู้ที่ผ่านการคัดเลือกจะได้รับโอกาสฝึกปฏิบัติงานในประเทศญี่ปุ่น ทำให้ต้องมีการทบทวนเนื้อหาอย่างเข้มข้นเป็นระยะเวลา 1 เดือน ทั้งนี้ปีที่ผ่านมา (2559) สพร. 14 ปทุมธานี ดำเนินการฝึกอบรมผ่านเกณฑ์ทการไปญี่ปุ่น 298 คน ส่วนในปีนี้ 2560 ดำเนินการฝึกอบรมไปแล้วสามารถผ่านเกณฑ์ไปฝึกอบรมที่ญี่ปุ่นจำนวน 135 คน.  ,neutral
2,2,คพ.จ่อกำหนดคุมกลิ่นโรงงานยางพารากวนชุมชน ,https://www.dailynews.co.th/politics/578510,2017-06-08T08:00:19.680Z,คพ.ถกแก้ปัญหากลิ่นจากโรงงานยางพารา เผยจ.นครศรีธรรมราชมีมากสุด ชี้เรื่องร้องเรียนเพิ่มขึ้นทุกปีกลิ่นโชยไกล 2-3 กม. ตั้งเป้า 1 ปีกำหนดมาตรฐานคุมกลิ่นรบกวนชุมชน  ,เมื่อวันที่ 8 มิ.ย. นายจตุพร  บุรุษพัฒน์ อธิบดีกรมควบคุมมลพิษ (คพ.) กระทรวงทรัพยากรธรรมชาติและสิ่งแวดล้อม เปิดเผยว่า คพ.ได้ประชุมหารือเพื่อกำหนดแนวทางการแก้ไขปัญหากลิ่นเหม็นจากการประกอบกิจการยางพารา โดยมีหน่วยงานที่เกี่ยวข้องร่วมประชุม ประกอบด้วย การยางแห่งประเทศไทย กรมโรงงานอุตสาหกรรม กรมวิชาการเกษตร สภาอุตสาหกรรมแห่งประเทศไทย สมาคมน้ำยางข้นไทย สมาคมยางพาราไทย สหกรณ์กองทุนสวนยาง และชุมนุมสหกรณ์จังหวัดต่างๆ รวมทั้งผู้ประกอบการยางพาราทั่วประเทศกว่า 50 แห่ง                    นายจตุพร กล่าวว่า ประเทศไทยมีโรงงานผลิตยางเป็นโรงงานลำดับที่ 52 (3) คือ การทำยางแผ่นรมควัน การทำยางเครป ยางแท่ง ยางน้ำ หรือการทำยางให้เป็นรูปแบบอื่นใดที่คล้ายคลึงกันจากยางธรรมชาติ จำนวนทั้งสิ้น 698 แห่ง ตั้งอยู่กระจายในทุกภาค โดยมีมากที่สุดในภาคใต้ 461 แห่ง ร้อยละ 72 รองลงมาคือภาคตะวันออกเฉียงเหนือ 89 แห่ง ร้อยละ 14และภาคตะวันออก 78 แห่ง ร้อยละ 12 ตามลำดับ จังหวัดที่มีโรงงานยางพารา มาก 5 อันดับแรก ได้แก่ 1. นครศรีธรรมราช 2.สงขลา 3.ตรัง 4.สุราษฎร์ธานี และ 5. ระยอง ตามลำดับ มีปัญหาเรื่องน้ำเสียและกลิ่นเหม็นกระทบความเป็นอยู่ของประชาชนในพื้นที่ใกล้เคียง ในรัศมี 2-3 กม. ซึ่งในปี 2555-2560      มีเรื่องร้องเรียนปัญหากลิ่นเหม็น จำนวน 50 เรื่อง และมีแนวโน้มเพิ่มมากขึ้นทุกปี                  อธิบดี คพ.กล่าวอีกว่า คพ. ได้ตรวจสอบการประกอบกิจการยางพาราและพบว่ามีสาเหตุหลักที่ทำให้เกิดปัญหากลิ่น จากกระบวนการต่างๆ ได้แก่ การทำยางก้อนถ้วยที่ใช้กรดฟอร์มิคและกรดซัลฟิวริก การขนส่งสู่โรงงานมีการรั่วไหลของน้ำเซรั่มจากยางก้อนถ้วย ตกหล่นบนถนน การกอง/การเก็บวัตถุดิบกลางแจ้งเป็นจำนวนมาก ส่งกลิ่นเหม็นรบกวน รวมทั้งจะมีปัญหาน้ำชะกองยาง โดยจะส่งผลกระทบต่อน้ำผิวดิน น้ำใต้ดิน การล้างทำความสะอาดยาง การสับให้เป็นชิ้นเล็ก การอบยางโดยใช้ความร้อน มีการระบายอากาศเสียที่มีกลิ่นออกสู่สิ่งแวดล้อม ซึ่ง คพ.ได้ประเมินด้วยแบบจำลองคณิตศาสตร์ พบว่าสามารถส่งผลกระทบไปได้ไกลในระยะ 2 - 3 กม.                 นายจตุพร กล่าวอีกว่า ทั้งนี้ที่ประชุมมีมติ 1. เห็นชอบ การกำหนดมาตรฐานควบคุมกลิ่นจากการประกอบกิจการยางพารา ซึ่ง คพ.คาดว่าจะใช้เวลาในการดำเนินการเพื่อจัดทำมาตรฐานดังกล่าวให้แล้วเสร็จภายในเวลา 1 ปี โดยจะมีการตั้งคณะทำงานร่วมโดยมีผู้แทนจากกรมโรงงานอุตสาหกรรม การยางแห่งประเทศไทย และผู้แทนจากโรงงานยางพาราร่วมกันขับเคลื่อนการกำหนดมาตรฐานต่อไป  2. มอบหมายให้การยางแห่งประเทศไทยหาแนวทางในการจัดการกลิ่นที่เกิดขึ้น พร้อมทั้งให้รายงานผลการประชุมวันนี้ให้คณะกรรมการนโยบายยางธรรมชาติแห่งชาติ ซึ่งมีนายกรัฐมนตรี เป็นประธาน เพื่อทราบต่อไป และ 3. มอบหมายให้การยางแห่งประเทศไทย และกรมวิชาการเกษตร หาแนวทางในการส่งเสริมให้เกษตรกรใช้กรดฟอร์มิค แทนกรดซัลฟิวริค เพื่อลดปัญหาต่อสิ่งแวดล้อม                  “แนวทางที่ใช้ในการกำหนดมาตรฐานนี้ จะเน้นตามหลักประชารัฐ และการแก้ไขปัญหาอย่างยั่งยืน  โดยเกษตรกรก็ควรใช้สารเคมีที่ช่วยทำให้ยางจับตัวเร็วขึ้นแบบที่เป็นมิตรกับสิ่งแวดล้อม ผู้ประกอบการยางพาราก็ต้องปรับปรุงการผลิตให้ดีเพียงพอที่จะควบคุมกลิ่นไม่ให้ไปรบกวนประชาชนที่อยู่รอบๆ  ภาครัฐก็ต้องช่วยสนับสนุนข้อมูลหรือวิชาการให้ทั้งเกษตรกรและโรงงานเพื่อให้มีการพัฒนาควบคู่กันไปได้อย่างยั่งยืน”นายจตุพร กล่าว.  ,neutral
3,3,กมธ.สนช.นัดถกงบ ก.คลังจันทร์นี้ ,https://www.dailynews.co.th/politics/578906,2017-06-10T23:07:32.792Z,“อภิศักดิ์” นั่งประธานกมธ.ร่างพรบ.งบรายจ่ายฯ ปี 61  พร้อมนัดถกงบ ก.คลังจันทร์นี้,"เมื่อวันที่ 10 มิ.ย. ผู้สื่อข่าวรายงานจากรัฐสภาว่า หลังจากที่ประชุมสภานิติบัญญัติแห่งชาติ(สนช.)ได้มีมติรับหลักการ ร่าง พ.ร.บ.งบประมาณรายจ่ายประจำปีงบประมาณ พ.ศ. 2561 พร้อมตั้งคณะกรรมาธิการวิสามัญพิจารณาร่างพ.ร.บ.งบประมาณฯเพื่อพิจารณา เมื่อวันที่ 8 มิ.ย.ที่ผ่านมา ซึ่งคณะกรรมาธิการได้ประชุมเพื่อพิจารณาแต่งตั้งตำแหน่งต่างๆ โดยมีมติให้นายอภิศักดิ์ ตันติวรวงศ์ รมว.คลัง เป็นประธานคณะกรรมาธิการฯ นายเดชาภิวัฒน์ ณ สงขลา เป็นเลขานุการคณะกรรมาธิการฯ พร้อมด้วย พล.อ.ชาตอุดม ดิตถะสิริ นายกิตติ วสีนนท์ และนางนิสดาร์ก เวชยานนท์ เป็นโฆษกคณะกรรมาธิการฯ ทั้งนี้ คณะกรรมาธิการฯ ได้กำหนดนัดประชุมวันจันทร์-วันศุกร์ โดยวันจันทร์, พุธ, พฤหัสบดี ประชุมเวลา 09.00-18.00 น.ส่วนวันอังคาร ประชุมเวลา 13.00-18.00 น.และวันศุกร์ เวลา 09.00-16.30 น. สำหรับการพิจารณาของคณะกรรมาธิการฯในวันจันทร์ที่ 12 มิ.ย.นี้ จะเป็นการชี้แจงภาพรวมเศรษฐกิจประเทศ และงบประมาณ โดยสำนักงานคณะกรรมการพัฒนาการเศรษฐกิจและสังคมแห่งชาติ ธนาคารแห่งประเทศไทย  กระทรวงการคลัง และสำนักงบประมาณ จากนั้นจะเป็นการพิจารณางบประมาณรายจ่ายของกระทรวงการคลังและหน่วยงานในกำกับ.  ",neutral
4,4,"""นายกฯ""แจงแผนทำงบฯปี61 ใส่กลไกป้องกันทุจริต ",https://www.dailynews.co.th/politics/578793,2017-06-09T18:00:09.209Z,นายกฯแจงแผนทำงบฯปี 61 ปรับระบบใช้งบฯให้มีประสิทธิภาพมากขึ้น-ใส่กลไกป้องกันทุจริต ส่งเสริมงานปฏิรูปประเทศ “บิ๊กตู่”ยันรัฐบาลคลอดมาตรการช่วยปชช.ทุกกลุ่ม ปัดล้างหนี้เกษตรกร โอดโดนร้องขอสวัสดิการฟรีต้องใช้งบฯมาก   ,"เมื่อวันที่ 9 มิ.ย. พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) กล่าวในรายการ “ศาสตร์พระราชา สู่การพัฒนาอย่างยั่งยืน” ถึงการชี้แจงร่างพระราชบัญญัติ(พ.ร.บ.) งบประมาณรายจ่ายประจำปีงบประมาณ 2561 ต่อสภานิติบัญญัติแห่งชาติ(สนช.) ว่า การจัดทำงบประมาณครั้งนี้ถือว่าแตกต่างจากครั้งที่ผ่านมาค่อนข้าง มาก โดยรัฐบาลพยายามมุ่งเน้นให้การตั้งงบประมาณมีประสิทธิภาพมากขึ้น และดูแลจัดสรรให้ตรงกับความต้องการของประชาชน เพื่อให้เกิดประโยชน์ต่อประเทศสูงสุด ส่วนแรก คืองบประมาณที่สนับสนุนงานประจำ ที่ครั้งนี้ถูกปรับลดลง กว่า 240,000 ล้านบาท เนื่องมาจากนโยบายของรัฐบาลที่ต้องการลด ชะลอ หรือยกเลิกโครงการที่ซ้ำซ้อนระหว่างหน่วยงาน ล้าสมัย และยังไม่ตอบโจทย์ความต้องการของประเทศ โดยจะนำงบประมาณส่วนที่ลดลงนี้ไปเพิ่มในงานบูรณาการที่มีประมาณ 130,000 ล้านบาท และงานยุทธศาสตร์ อีกประมาณ 110,000 ล้านบาท เพื่อสนับสนุนนโยบาย และการปฏิรูปประเทศ ให้เกิดผลอย่างชัดเจน เป็นรูปธรรม เป็นกลุ่มเป้าหมายที่ตรงความต้องการ และให้เป็นไปในทิศทางที่กำหนดไว้ในยุทธศาสตร์ชาติ 20 ปี และแผนพัฒนาเศรษฐกิจและสังคมแห่งชาติ แผนที่ 12  ซึ่งจะทำให้สามารถขับเคลื่อน และ เดินหน้าโครงการต่างๆ ได้คล่องตัวขึ้น  รวมทั้งสามารถประเมินการใช้งบประมาณได้ดียิ่งขึ้น                  นายกฯ กล่าวอีกว่า มิติที่ 2 การจัดสรรงบประมาณให้สามารถสนับสนุนการทำงานแบบบูรณาการระหว่างหน่วยงานต่างๆ เพื่อให้สามารถใช้ประโยชน์จากการใช้จ่ายงบประมาณร่วมกันให้สะดวกยิ่งขึ้น เพิ่มการประสานงาน และลดความซ้ำซ้อนของการทำงาน สามารถตรวจสอบได้ง่ายขึ้น ทำให้งบประมาณถูกใช้ประโยชน์ได้สูงสุด เพื่อแก้ไขปัญหาของประชาชน และพัฒนาประเทศให้มั่งคั่งอย่างยั่งยืน  มิติที่ 3 คือการสร้างความคุ้มค่าให้กับการใช้งบประมาณ โดยมีกลไกและกระบวนการคัดกรองตรวจสอบในการจัดทำโครงการต่างๆ เพื่อป้องกันการทุจริต  และมิติที่ 4 คือการปฏิรูปการจัดสรรงบประมาณนี้เป็นก้าวสำคัญที่จะขับเคลื่อนแผนการปฏิรูปประเทศให้เกิดขึ้น และดำเนินไปได้ต่อเนื่อง ซึ่งรัฐบาลวางแผนการผลักดันการปฏิรูปด้านต่างๆควบคู่ไปด้วย โดยเฉพาะกลไกมาตรฐาน กฎหมายต่างๆ ทั้งมีการทำให้เกิดขึ้นใหม่ ปรับปรุงเพิ่มเติมหรือยกเลิกบางส่วน ให้สอดคล้องกันทั้งระบบ  “ที่สำคัญที่สุด กฎหมายต้องสร้างความเป็นธรรม ลดความเหลื่อมล้ำ ผู้มีรายได้น้อยเข้าถึงกระบวนการยุติธรรมต้องปรับปรุงแก้ไขกฎหมายให้ทันสมัยทั้งกฎหมายการค้าที่จะสนับสนุนเศรษฐกิจ และกฎหมายที่ทำให้สังคมเป็นระเบียบ โดยต้องมองประชาชน เป็นจุดศูนย์กลาง และต้องมองประเทศว่าจะเดินหน้าไปได้อย่างไร ซึ่งคณะกรรมการด้านกฎหมายหลายคณะก็กำลังเร่งทำงานเพื่อสร้างพื้นฐานที่แข็งแรงให้กับการปฏิรูปประเทศ ในช่วงต่อไป”นายกฯ กล่าว พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) กล่าวในรายการ “ศาสตร์พระราชา สู่การพัฒนาอย่างยั่งยืน” ถึงมาตรการของรัฐบาลในการช่วยเหลือประชาชน ว่า รัฐบาลไม่ได้จำกัดแต่เพียงเกษตรกร แต่ให้ความสำคัญกับผู้มีรายได้น้อย ผู้หาเช้ากินค่ำในหลายอาชีพ รวมทั้งผู้ประกอบธุรกิจรายย่อย แม้มีหลายคนเรียกร้องให้ยกหนี้ให้เกษตรกรและชาวนาทั้งหมด แต่ขอถามว่าแล้วเราจะทำได้อย่างไร เอาเงินมาจากไหน อาชีพอื่นๆ ประชาชนกลุ่มอื่นๆ ก็ยังคงมีปัญหาหนี้เช่นกัน เราจะเอางบประมาณจากที่ไหนถึงจะพอ  ดังนั้น มาตรการต่างๆ นั้นเราต้องทำเพื่อช่วยเหลือ สร้างโอกาสและทางเลือกใหม่ๆ เพื่อให้ประชาชนเข้มแข็งพึ่งพาตัวเองได้ โดยรัฐบาลก็จะช่วยสร้างความยั่งยืน ในระยะยาวไปพร้อมๆ กันด้วย “รัฐบาลมีภาระดูแลคน เกือบ 70 ล้านคน เป็นผู้มีรายได้น้อย ต่ำกว่า 100,000 บาท ถึง 15 ล้านคน  แล้วที่มีรายได้ 100,000 – 300,000 กับ300,000 ขึ้นไปอีก จะทำอย่างไร การลงทุนโครงสร้างพื้นฐาน, การลงทุนในประเทศเพื่ออนาคต, การสร้างเศรษฐกิจขนาดใหญ่ ทุกอย่าง เราจำเป็นต้องทำควบคู่กันไปด้วย หากใช้จ่ายเกินตัว ไม่ประเมินความคุ้มค่าความคุ้มทุน และความเหมาะสม ไม่มีวินัยการเงินการคลัง ไม่ปฏิรูประบบภาษี ไม่หารายได้ให้งอกเงย ประเทศเราคงจะล่มจมแน่ เราจะให้ล้างหนี้ งดการลงทุน ไปดูแลสาธารณสุขถ้วนหน้า ดูแลรัฐสวัสดิการฟรี เราต้องใช้งบประมาณอีกเท่าไหร่ จึงจะพอ  ส่วนระยะยาวเราต้องทบทวน บริหารจัดการให้เหมาะสมกับบริบทและยุคสมัยไม่ให้เป็นภาระทางงบประมาณจนประเทศเราไปไม่รอด เราต้องมีงบประมาณสำหรับการดำรงสภาพและพัฒนาระบบราชการอย่างต่อเนื่องและเพียงพอด้วย”นายกรัฐมนตรี กล่าว.",neutral
5,5,'สวนดุสิตโพล'เผยปชช.เชื่อ คำถาม4ข้อมาจากใจนายกฯ ,https://www.dailynews.co.th/politics/577759,2017-06-04T08:00:47.005Z,“สวนดุสิตโพล” เผยผลสำรวจชี้ ประชาชนส่วนใหญ่มองคำถาม 4 ข้อ “บิ๊กตู่” มาจากใจ ตรงไปตรงมา ขณะที่ร้อยละ 53.59 ระบุเป็นคำถามชี้นำหวั่นเกิดความแตกแยก มองนักการเมืองออกมาต้านเพราะเสียประโยชน์ เชื่อเป็นผลดีให้ปชช.มีส่วนร่วม,"เมื่อวันที่ 4 มิ.ย. สวนดุสิตโพล มหาวิทยาลัยสวนดุสิต เปิดเผยผลสำรวจความคิดเห็นของประชาชนทั่วประเทศ จำนวน 1,282 คน ระหว่างวันที่ 30 พ.ค. - 3 มิ.ย. 2560เรื่อง “ประชาชนคิดอย่างไร กรณี นายกฯ ตั้งประเด็นคำถาม 4 ข้อก่อนพาประเทศสู่การเลือกตั้ง” ในรายการ “ศาสตร์พระราชาสู่การพัฒนาอย่างยั่งยืน” พบว่า ประชาชนส่วนใหญ่ร้อยละ 77.38 เห็นว่า เป็นคำถามจากใจพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) ถามอย่างตรงไปตรงมา รองลงมา ร้อยละ72.85 เห็นว่า เป็นสิทธิที่สามารถถามได้ ซึ่งมีทั้งผู้ที่เห็นด้วยและไม่เห็นด้วย ขณะที่ร้อยละ 53.59 เห็นว่า เป็นคำถามชี้นำอาจทำให้เกิดความแตกแยก และร้อยละ 52.65 เห็นว่ากลายเป็นประเด็นทางการเมือง เกิดกระแสวิพากษ์วิจารณ์ เมื่อถามถึงสาเหตุที่นักการเมืองออกมาต่อต้านประเด็นคำถาม 4 ข้อของพล.อ.ประยุทธ์นั้น พบว่า ประชาชนร้อยละ 80.81 คิดว่าไม่ได้รับความเป็นธรรม ถูกกีดกัน ใช้อำนาจมากเกินไป และร้อยละ78.63 มองว่าไม่เกิดผลดีกับนักการเมือง ทำให้เสียประโยชน์ เมื่อถามถึงผลดีและผลเสียจากการตั้งคำถาม 4 ข้อนั้น พบว่า ประชาชนส่วนใหญ่ร้อยละ 66.80 เห็นว่า เป็นการเปิดโอกาสให้ประชาชนได้มีส่วนร่วม และร้อยละ 43.16 ทำให้เกิดความตื่นตัวทางการเมืองก่อนเข้าสู่การเลือกตั้ง.  ",neutral
6,6,ศาลทหารฯอนุมัติฝากขัง 6ผู้ต้องหาคดีส่งบึ้มทางพัสดุ ,https://www.dailynews.co.th/politics/578910,2017-06-10T23:07:37.445Z,ศาลทหารฯ อนุมัติตามคำร้องพนักงานสอบสวนฝากขังผัดแรก 6 ผู้ต้องหาในคดีส่งระเบิดทางพัสดุ เป็นเวลา 12 วัน,เมื่อเวลา 10.00 น. วันที่ 10 มิ.ย. ที่ศาลทหารกรุงเทพ ผู้สื่อข่าวรายงานว่า จากกรณีที่ศาลทหารกรุงเทพได้อนุมัติหมายจับ 7 ผู้ต้องหา ข้อหาจำหน่ายวัตถุระเบิด และจัดซื้อวัตถุระเบิด มีอาวุธปืน และวัตถุระเบิดที่นายทะเบียนไม่สามารถออกใบอนุญาตให้ได้โดยผิดกฎหมาย  ตามที่พนักงานสอบสวนกองบังคับการปราบปรามยื่นคำร้อง เมื่อวันที่ 8 มิ.ย.ที่ผ่านมา โดยในวันนี้ (10 มิ.ย.) ทางพนักงานสอบสวนฯได้นำสำนวนจำนวน 4 สำนวน พร้อมผู้ต้องหาจำนวน 6 คน ที่เป็นทหารตั้งแต่ยศร.ท.จนถึงพลทหาร เดินทางมาขออำนาจศาลทหารกรุงเทพฝากขังผัดแรกเป็นเวลา 12 วัน ส่วนจ.ส.อ.พลหงส์ศาสตร์ (ไม่ทราบนามสกุล) ไม่ได้เดินทางมาเนื่องจากถูกดำเนินคดีที่ จ.พิษณุโลก ต่อมาเวลา 12.00 น. คณะตุลาการศาลทหารกรุงเทพ ได้พิจารณาคำร้องของพนักงานสอบสวนฯขอฝากขังผู้ต้องหาทั้ง 6 คนผัดที่ 1 เป็นเวลา 12 วัน เนื่องจากยังสอบสวนพยานในคดีไม่แล้วเสร็จ พร้อมคัดค้านการประกันตัว เนื่องจากคดีมีอัตราโทษสูง ซึ่งคณะตุลาการทหารกรุงเทพพิจารณาคำร้องขอฝากขังของพนักงานสอบสวนฯ แล้วเห็นควรอนุมัติตามคำร้องของพนักงานสอบสวนฯเป็นเวลา 12 วัน ตั้งแต่วันที่ 10 มิ.ย.-22 มิ.ย.60 โดยให้ควบคุมตัวอยูที่เรือนจำมณฑลทหารบกที่ 11 (มทบ.11) จ.นครปฐม  ทั้งนี้คดีดังกล่าวเหตุเกิดเมื่อวันที่ 2 มิ.ย. ที่ผ่านมา เจ้าหน้าที่ทหาร และตำรวจได้ควบคุมตัวส.อ.ธนากรณ์ บุญกาญจน์  เจ้าหน้าที่คลังอาวุธ สังกัดกองพันทหารช่างที่ 1 รักษาพระองค์  ( ช.พัน 1 รอ.) โดยผู้ต้องหารับสารภาพถึงที่มาของอาวุธสงครามทั้งหมดได้ลักลอบนำมาจากหน่วยเพื่อจำหน่าย  โดยกองกำลังรักษาความสงบเรียบร้อย (กกล.รส.) ได้นำตัวผู้เกี่ยวข้องและพบข้อมูลเชื่อมโยงทั้งหมดมาซักถามข้อมูลเบื้องต้นที่มณฑลทหารบกที่ 11 (มทบ.11 ) รวม 20 ราย ประกอบด้วยส่วนที่รับคำสั่งซื้อและหาสิ่งของเพื่อทำการจัดส่ง เป็น ทหาร 3 นาย และส่วนผู้ซื้ออาวุธสงครามจำนวน 17 ราย มีทั้งทหาร และพลเรือน แต่เมื่อสอบแล้วพบว่ามีผู้ที่ไม่เกี่ยวข้อง 6 รายจึงได้ปล่อยตัวกลับไป เหลือส่งให้พนักงานสอบสวนทั้งหมด 14 ราย แบ่งเป็นทหาร 7 ราย ประกอบด้วยผู้ขาย3รายและผู้ซื้อ4 ราย.,neutral
7,7,เตือนคนไทยในกาตาร์อย่าตื่นตูม-เช็กเส้นทางบิน ,https://www.dailynews.co.th/politics/578101,2017-06-06T08:00:16.981Z,“ดอน”ชี้ 4 ชาติตะวันออกกลางแบน“กาตาร์”ส่อทำเวทีประชุมอาเซียน-ชาติกลุ่มอ่าวอาหรับล่ม ชี้คนไทยในกาตาร์โดนกระทบเรื่องอาหาร-การเดินทาง   สถานทูตไทยเตือนคนไทยในกาตาร์อย่าตื่นตูม แนะเช็กเส้นทางการบิน  ,เมื่อวันที่ 6 มิ.ย. ที่ทำเนียบรัฐบาล  นายดอน ปรมัตถ์วินัย รมว.ต่างประเทศ ให้สัมภาษณ์ก่อนการประชุมคณะรัฐมนตรี(ครม.) กรณีที่ 4 ประเทศในภูมิภาคตะวันออกกลาง ได้แก่ บาห์เรน ซาอุดิอาระเบีย อียิปต์ และสหรัฐอาหรับเอมิเรตส์ ประกาศตัดสัมพันธ์ทางการทูตและปิดชายแดนเชื่อมต่อกับประเทศกาตาร์ ว่า กรณีดังกล่าวอาจส่งผลถึงภูมิภาคอื่นและอาเซียน เพราะกำลังจะมีการประชุมระหว่างอาเซียนกับกลุ่มประเทศความร่วมมืออ่าวอาหรับ (จีซีซี) ในปลายปีนี้ หากสถานการณ์ในภูมิภาคตะวันออกกลางไม่ดีขึ้น อาจทำให้การประชุมดังกล่าวไม่เกิดขึ้นตามกำหนดการ ประเทศไทยและอาเซียนจึงหวังว่าประเทศในกลุ่มอ่าวอาหรับจะหาทางพูดคุยร่วมกันได้ และสถานการณ์จะคลี่คลายลงซึ่งต้องใช้เวลา ทั้งนี้เหตุการณ์ลักษณะดังกล่าวเคยเกิดเมื่อปี 2557 ซึ่งใช้เวลา 9 เดือนกว่าจะคลี่คลายปัญหาไปได้จึงคาดว่าเหตุการณ์ครั้งนี้น่าจะใช้เวลาใกล้เคียงกัน รมว.ต่างประเทศ กล่าวอีกว่า เชื่อว่าจะไม่ส่งผลกระทบกับความสัมพันธ์ระหว่างไทยกับกาตาร์ ขณะที่ความสัมพันธ์ระหว่างกาตาร์และประเทศอื่นๆก็ไม่เกี่ยวข้องโดยตรง เพียงแต่มีผู้ที่เห็นต่างหรือไม่พอใจกาตาร์เท่านั้นที่จะมีปฏิกิริยา  สำหรับคนไทยที่อาศัยในกาตาร์นั้นคงได้รับผลกระทบเรื่องอาหาร เพราะ 4 ประเทศดังกล่าวปิดช่องทางขนส่งทั้งทางบก เรือ และอากาศ ที่จะเข้าสู่กาตาร์ ทำให้การนำเข้าและส่งออกสินค้าได้ผลกระทบไปด้วย ส่วนการที่ซาอุดิอาระเบียประกาศห้ามเครื่องบินของกาตาร์ลงจอดนั้น จะทำให้คนไทยเกิดความลำบากในการเดินทางโดยเครื่องบินด้วย แต่เชื่อว่ารัฐบาลกาตาร์กำลังหาทางแก้ไขเพื่อให้คนที่อาศัยในกาตาร์สามารถออกไปติดต่อกับประเทศต่างๆได้ ผู้สื่อข่าวรายงานว่า เฟซบุ๊กของสถานเอกอัครราชทูตไทย ณ กรุงโดฮา ประเทศกาตาร์ แจ้งถึงกรณีที่ 4 ประเทศในภูมิภาคตะวันออกกลางประกาศตัดความสัมพันธ์ทางการทูตกับประเทศกาตาร์ ว่า  ขอให้คนไทยอย่าตื่นตระหนก และใช้ชีวิตประจำวันตามปกติ แต่คอยติดตามข่าวสารอย่างใกล้ชิดโดยคำนึงถึงความน่าเชื่อถือของแหล่งที่มาของข่าวเป็นสำคัญ โดยหากมีพัฒนาการใดๆที่มีนัยสำคัญต่อการใช้ชีวิตของคนไทยในกาตาร์ สถานเอกอัครราชทูตไทยฯจะแจ้งให้ทราบผ่านทางเว็บไซต์ เฟซบุ๊ก และกลุ่มไลน์ของสถานเอกอัครราชทูตไทยฯ สำหรับคนไทยที่จะเดินทางไปยังประเทศอื่นๆ ขอให้ตรวจสอบกับสายการบินที่จะใช้บริการก่อนว่าเส้นทางที่จะบินนั้นได้รับผลกระทบจากเหตุการณ์ดังกล่าวหรือไม่ ทั้งนี้หากผู้ใดมีปัญหาและต้องการความช่วยเหลือ สามารถติดต่อสถานเอกอัครราชทูตไทยฯ ได้ทางช่องทางข้างต้นหรือหมายเลขโทรฉุกเฉิน +97455578760 หรือ +97433809062 หรือ +97450069749.,neutral
8,8,"""บิ๊กบี้""รุกเจาะตลาดโจ๋ดึงมหาลัยเปิดศูนย์ทดสอบช่าง ",https://www.dailynews.co.th/politics/578678,2017-06-09T08:00:20.257Z,'บิ๊กบี้'รุกไม่ยั้ง เจาะตลาดโจ๋ดึงมหาลัยเปิดศูนย์ทดสอบช่าง พัฒนาทักษะนักศึกษาก่อนทำงานจริง จับมือม.สุวรรณภูมิสำเร็จไปอีกแห่ง  ,"เมื่อวันที่ 9 มิ.ย.พล.อ.ศิริชัย ดิษฐกุล รมว.แรงงาน เปิดเผยว่า ได้รับรายงานจากนายธีรพล ขุนเมือง อธิบดีกรมพัฒนาฝีมือแรงงาน (กพร.)ว่า กพร.ได้ลงนามบันทึกข้อตกลงความร่วมมือ ด้านการพัฒนาฝีมือแรงงาน ในสาขาเทคโนโลยีชั้นสูง กับมหาวิทยาลัยเทคโนโลยีราชมงคลสุวรรณภูมิเมื่อไม่นานนี้ โดยคณะวิศวกรรมศาสตร์และสถาปัตยกรรมศาสตร์ ได้จัดตั้งศูนย์ทดสอบมาตรฐานฝีมือแรงงาน  สาขา ช่างไฟฟ้าภายในอาคารระดับ 1 ณ มหาวิทยาลัยเทคโนโลยีราชมงคลสุวรรณภูมิ ศูนย์นนทบุรี  เพื่อเป็นศูนย์ทดสอบฯ ให้กับนักศึกษาของมหาวิทยาลัยฯ  รวมทั้งประชาชนทั่วไปที่ต้องการวัดระดับความรู้ความสามารถ พร้อมกับพัฒนาทักษะให้กับนักศึกษาให้มีความสามารถได้มาตรฐาน และสอดคล้องกับความต้องการของตลาดแรงงาน  พล.อ.ศิริชัย กล่าวอีกว่า กพร.จึงส่งเสริมและเชิญชวนสถาบันการศึกษาและสถานประกอบกิจการ เป็นเครือข่ายการพัฒนาฝีมือแรงงาน จัดตั้งเป็นศูนย์ฝึกอบรม และศูนย์ทดสอบมาตรฐานฝีมือแรงงาน เพื่อให้การบริการประชาชนได้อย่างทั่วถึงปัจจุบัน ล่าสุดมีเครือข่ายที่เป็นศูนย์ทดสอบมาตรฐานฝีมือแรงงานแห่งชาติจำนวน 420 แห่ง เป็นภาครัฐ183 แห่ง ภาคเอกชน  237 แห่ง ซึ่งในจำนวนนี้เป็นสถาบันการศึกษาที่เป็นศูนย์ทดสอบฯ ถึง 306 แห่ง และมีผู้ผ่านการทดสอบมาตรฐานฝีมือแรงงานแล้วจำนวน 52,723 คน สำหรับศูนย์ทดสอบฯ ที่เป็นเครือข่าย และดำเนินการทดสอบแก่แรงงานครบทุก 100 คน กพร.มีเงินช่วยเหลือหรืออุดหนุนให้ครั้งละๆ 10,000 บาทด้วย โดยนำหลักฐานการทดสอบฯ มายื่นขอรับเงินอุดหนุนดังกล่าวได้ที่ กพร.  ",neutral
9,9,กกต.ติวผู้บริหารจ่อใช้คิวอาร์โค้ดแนะนำตัวส.ส.-ส.ว. ,https://www.dailynews.co.th/politics/578382,2017-06-07T14:00:10.636Z,“กกต.” ติวผู้บริหารสนง. เตรียมใช้เทคโนโลยีคิวอาร์โค้ดแนะนำตัวผู้สมัคร ส.ส.-ส.ว.  ,เมื่อวันที่ 7 มิ.ย.  ที่สำนักงานคณะกรรมการการเลือกตั้ง(กกต.) นายสมชัย ศรีสุทธิยากร กกต.ด้านบริหารกลาง เป็นประธานเปิดการประชุมสัมมนาการประยุกต์ใช้คิวอาร์โค้ดในการแนะนำตัวของผู้สมัครสมาชิกวุฒิสภา (ส.ว.) และการหาเสียงของผู้สมัครสมาชิกสภาผู้แทนราษฎร (ส.ส.) ซึ่งมีการเชิญ นายวรสรสวง ดวงจินดา  ผู้อำนวยการสำนักการจัดการศึกษาออนไลน์ มหาวิทยาลัยศรีปทุม มาให้ความรู้แก่ผู้บริหารและพนักงานของสำนักงานกกต.  โดยนายสมชัย ระบุว่า แนวคิดการนำเทคโนโลยีดังกล่าวมาใช้มาจากการที่เนื้อหาของร่างพ.ร.บ.ประกอบรัฐธรรมนูญว่าด้วยการได้มาซึ่งส.ว.นั้น ในการสรรหาจะมีผู้สมัครเข้ารับการสรรหาจำนวนมาก เพราะเปิดกว้างเรื่องคุณสมบัติ ค่าสมัครราคาถูก จึงต้องคิดว่าทำอย่างไรให้การแนะนำตัวของผู้สมัครที่คณะกรรมการร่างรัฐธรรมนูญ(กรธ.)วางหลักเกณฑ์ไว้ว่าให้เขียนรายละเอียดแนะนำตัวได้ไม่เกิน 1 หน้ากระดาษเอสี่  ไม่ต้องมีการแสดงวิสัยทัศน์ ซึ่งไม่กลายเป็นภาระหนักของทั้งกกต.และผู้สมัครเอง ทั้งนี้กกต.เห็นว่าข้อมูลของผู้สมัครหนึ่งหน้ากระดาษเอสี่นั้น สามารถทำให้เชื่อมต่อไปยังเอกสารอื่นๆได้อีกเป็นพันหน้าหรือเชื่อมไปยังแอพพลิเคชั่นเฟซบุ๊ก หรือเว็บไซต์ได้  นายสมชัย กล่าวอีกว่า ขณะที่การหาเสียงเลือกตั้งของผู้สมัครรับเลือกตั้งส.ส.ร่างพ.ร.บ.ประกอบรัฐธรรมนูญว่าด้วยการเลือกตั้งส.ส. ก็กำหนดให้กกต. จัดพื้นที่ให้ผู้สมัครส.ส.ติดป้ายหาเสียง มีการควบคุมค่าใช้จ่ายในการหาเสียง ดังนั้นการนำเทคโนโลยีดังกล่าวมาใช้ก็จะเป็นอีกทางเลือกหนึ่งให้ผู้มีสิทธิเลือกตั้งสามารถเข้าถึงข้อมูลประวัติผู้สมัครได้มากขึ้น เพราะปัจจุบันประชาชน และผู้มีสิทธิเลือกตั้งส่วนใหญ่จะใช้สมาร์ทโฟนอยู่แล้ว จึงร่วมกันพิจารณาว่าจะวางหลักเกณฑ์ในการเรื่องการคิดคำนวณเป็นค่าใช้จ่ายในการหาเสียงเลือกตั้งอย่างไร.,neutral
10,10,'ไก่อู'อ้างไม่รู้กำหนดการ'บิ๊กตู่'เยือนสหรัฐฯ ,https://www.dailynews.co.th/politics/577630,2017-06-03T18:42:03.417Z,'ไก่อู'เผย 'บิ๊กตู่'สั่งทุกหน่วยเตรียมข้อมูลให้พร้อมแจงหากเดินทางเยือนตปท. ปัดตอบบินคุยมะกันก.ค.นี้,เมื่อวันที่ 3 มิ.ย.พล.ท.สรรเสริญ แก้วกำเนิด โฆษกประจำสำนักนายกรัฐมนตรี กล่าวกรณีที่พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.)เตรียมเดินทางไปเยือนสหรัฐอเมริกาตามคำเชิญช่วงเดือนก.ค.นี้ โดยสำนักเลขาธิการคณะรัฐมนตรี (สลค.)มีหนังสือเวียนให้ทุกหน่วยงาน โดยเฉพาะกระทรวงพาณิชย์เป็นหน่วยงานหลักร่วมกับกระทรวงการต่างประเทศ ประสานหน่วยงานเกี่ยวข้องเพื่อเตรียมพร้อมเรื่องข้อมูลสำหรับการหารือว่าพล.อ.ประยุทธ์เคยปรารภในที่ประชุมคณะรัฐมนตรี(ครม.) ว่าไทยไม่ได้เลือกข้างหรือจะเลือกคบกับประเทศใดประเทศหนึ่งเราต้องอยู่กับปัจจุบัน ต้องมีความสัมพันธ์กับประเทศต่างๆเพื่อร่วมมือขับเคลื่อนเศรษฐกิจและความร่วมมือต่างๆไปทั้งองคาพยพ เพื่อประโยชน์สูงสุดของประเทศโดยไม่เน้นหนักว่าจะอยู่กับมหาอำนาจกลุ่มหนึ่ง กลุ่มใด เนื่องจากทุกประเทศมีเรื่องการค้าและเศรษฐกิจที่จะต้องประสานงานช่วยเหลือเรื่องข้อมูลกัน พล.ท.สรรเสริญ กล่าวอีกว่า ในภาพรวมของการทำงานหน่วยงานที่เกี่ยวข้องโดยกระทรวงการต่างประเทศและทุกกระทรวงต้องมีความพร้อมเรื่องข้อมูลอยู่ตลอดเพราะเมื่อใดที่มีกำหนดการเดินทางเยือนต่างประเทศจะได้มีข้อมูลที่ครบถ้วนในการไปพูดคุยและตอบคำถาม ในสิ่งที่ต่างประเทศได้สอบถามหรือตอบคำถามในสิ่งที่เคยพูดคุยกันมาก่อนหน้านั้นว่ามีความคืบหน้าไปมากน้อยแค่ไหน ได้ในทันทีที่ประเทศนั้นๆสอบถาม อย่างไรก็ตามตนยังไม่ทราบกำหนดการเดินทางเยือนประเทศสหรัฐฯของนายกฯว่าอยู่ในช่วงวันและเวลาใด.  ,neutral
11,11,ก.แรงงานหนุนพัฒนาคนจ่ายเงินเพิ่ม200บาท/หัว ,https://www.dailynews.co.th/politics/576922,2017-06-03T22:00:27.747Z,ก.แรงงาน จัดเต็มพัฒนาคน จ่ายเงินช่วยเหลือเพิ่ม 200 บาทต่อหัว เมื่ออบรมลูกจ้างเกิน 70 เปอร์เซ็นต์   ,"เมื่อวันที่ 30 พ.ค. นายธีรพล ขุนเมือง อธิบดีกรมพัฒนาฝีมือแรงงาน(กพร.) กระทรวงแรงงาน เปิดเผยว่า ตามพระราชบัญญัติส่งเสริมการพัฒนาฝีมือแรงงาน พ.ศ. 2545 (พ.ร.บ.ส่งเสริมฯ) กำหนดให้สถานประกอบกิจการที่มีลูกจ้างตั้งแต่ 100 คนขึ้นไป ต้องจัดให้มีการฝึกอบรมฝีมือแรงงานไม่น้อยกว่าร้อยละ 50 ของจำนวนลูกจ้าง หากไม่จัดหรือจัดฝึกอบรมแต่ไม่ครบตามสัดส่วนที่กำหนด ต้องส่งเงินสมทบเข้ากองทุนพัฒนาฝีมือแรงงาน จากนโยบายของรัฐบาล ภายใต้การนำของพลเอก ศิริชัย ดิษฐกุล รมว.แรงงาน ที่ต้องการให้แรงงานไทยมีศักยภาพสูงขึ้น เพื่อให้เป็นไปตามยุทธศาสตร์ 20 ปี กระทรวงแรงงาน ที่มีเป้าหมายที่จะสร้างกำลังคนของประเทศให้เป็น “Productive Manpower” ภายใน 5 ปี ส่งเสริมให้สถานประกอบกิจการ อบรมและพัฒนาพนักงานแล้วกว่า 2.9 ล้านคน นำค่าใช้จ่ายไปลดหย่อนภาษีกว่า 1,500 ล้านบาท        นายธีรพล กล่าวว่า ล่าสุดคณะกรรมการส่งเสริมการพัฒนาฝีมือแรงงานได้เห็นชอบ ให้จ่ายเงินอุดหนุนจำนวน 200 บาทต่อลูกจ้าง 1  คน แก่ผู้ประกอบกิจการที่ดำเนินการพัฒนาฝีมือแรงงานให้แก่ลูกจ้างในปี 2560 ในส่วนที่เกินกว่าร้อยละ 70 ของลูกจ้างทั้งหมด  ตัวอย่างเช่น สถานประกอบกิจการมีลูกจ้างทั้งหมด 1,000 คน ฝึกอบรมพนักงานในปี 60 จำนวน 850 คน ซึ่งจัดอบรมพนักงานเกินกว่าร้อยละ 70 จำนวน 150 คน (ร้อยละ 70 ของลูกจ้างเท่ากับ 700 คน) มีสิทธิขอรับเงินอุดหนุนจำนวน 30,000 บาท เป็นต้น ซึ่งจะประกาศใช้ในเดือนมิ.ย.นี้ นายธีรพล กล่าวต่อไปว่า การให้เงินช่วยเหลือหรืออุดหนุนที่จ่ายให้สถานประกอบกิจการนั้น เป็นการส่งเสริมและสร้างมาตรการจูงใจที่นอกเหนือจากการลดหย่อนภาษีร้อยละ 100 สำหรับค่าใช้จ่ายที่จ่ายไปเพื่อการฝึกอบรม โดยมีวัตถุประสงค์หลักในการร่วมกันพัฒนากำลังแรงงาน ช่วยให้ดำเนินธุรกิจได้อย่างมั่นคง มีพนักงานที่มีประสิทธิภาพ มีความสามารถตรงกับความต้องการ และพัฒนาประเทศไปสู่ Thailand 4.0 ต่อไป สำหรับผู้ประกอบการที่ต้องการขอรับเงินช่วยเหลือหรืออุดหนุนในแต่ละกรณี สามารถติดต่อสถาบัน/สำนักงานพัฒนาฝีมือแรงงานทั่วประเทศ หรือสอบถามเพิ่มเติมได้ที่ 0 2643 6039 หรือ 0 2245 4035.",neutral
12,12,"เชื่อ""สิบโท""ทบ.ส่งระเบิดไม่โยงป่วนเมือง ",https://www.dailynews.co.th/politics/577519,2017-06-03T18:28:30.916Z,ทบ. รอผลสอบ “สิบโท” ทหารบก ส่งระเบิด วอนปชช.อย่าตื่นตระหนก เชื่อไม่โยงเหตุป่วนเมือง  ,เมื่อเวลา 17.00 น. วันที่ 2 มิ.ย. พ.อ.ปิยพงศ์ กลิ่นพันธุ์ ทีมโฆษกคณะรักษาความสงบแห่งชาติ (คสช.) กล่าวถึงกรณีที่พบวัตถุต้องสงสัย ภายในร้านเคอรี่ เอ็กซ์เพรส สาขาบางเขน โดยระบุชื่อผู้ส่งคือนายอิสรพงศ์ พรหมบุตร ซึ่งจากการตรวจสอบพบว่าเป็นทหารยศสิบโท ว่า ขณะนี้ทางเจ้าหน้าที่อยู่ระหว่างการตรวจสอบ ซึ่งพัสดุระบุชื่อผู้ส่ง แต่ไม่มีผู้รับจึงได้ตีกลับมายังจุดส่ง และขอร้องกับประชาชนว่าอย่าได้ตื่นตระหนกกับเหตุการณ์ดังกล่าว เพราะเป็นเพียงการส่งพัสดุธรรมดาเท่านั้น ทั้งนี้ภายในกล่องพัสดุพบวัตถุระเบิดจำนวน 4ลูก เบื้องต้นทราบว่าไม่ได้เตรียมไปก่อเหตุที่ไหน แต่เป็นการซื้อขายหรือต้องการส่งไปข่มขู่บุคคลใดบุคคลหนึ่ง  พ.อ.ปิยพงศ์ กล่าวอีกว่า ทั้งนี้ตามกฎหมายหากประชาชนหรือเจ้าหน้าที่มีวัตถุระเบิดไว้ในครอบครองต้องถูกดำเนินคดีตามกฎหมาย โดยเฉพาะเจ้าหน้าที่ของรัฐต้องเพิ่มโทษเป็นสองเท่า นอกจากความผิดทางคดีอาญาแล้วยังมีความผิดทางวินัยด้วย ซึ่งนายกรัฐมนตรีและผู้บัญชาการทหารบก(ผบ.ทบ)ได้เน้นย้ำเสมอหากมีข้อมูลว่าเป็นทหาร ทางกองทัพบกก็พร้อมให้ความร่วมมือกับทางเจ้าหน้าที่ตำรวจอย่างเต็มที่.  ,neutral
13,13,"""บิ๊กตู่""ลั่นได้ลต.แน่ ยันยุทธศาสตร์ชาติไม่พิสดาร ",https://www.dailynews.co.th/politics/578316,2017-06-07T10:00:08.366Z,นายกฯหยอดคำหวานไม่เคยลืมเกษตรกร จัดสรรงบฯอย่างเท่าเทียมไม่ลงพื้นที่ตามคะแนนเสียง ฟุ้งทำได้ขนาดนี้ถือว่าเก่งแล้ว เตือนอย่าหลงเชื่อคนหลอกไปตายอีก ลั่นได้เลือกตั้งแน่ย้ำยุทธศาสตร์ชาติ 20 ปีไม่มีอะไรพิสดาร ปัดสืบทอดอำนาจ  ,"เมื่อวันที่ 7 มิ.ย. ที่อ.เขาคิชฌกูฏ จ.จันทบุรี พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) พร้อมคณะ เดินทางถึงสหกรณ์การเกษตรเขาคิชฌกูฏ จำกัด ต.ซากไทย อ.เขาคิชฌกูฏ จ.จันทบุรี โดยมีผู้ว่าราชการจังหวัดจันทบุรีให้การต้อนรับ โอกาสนี้นายกรัฐมนตรี ได้มอบสินเชื่อและเครื่องจักรกลการเกษตรให้กับเกษตรกรแปลงใหญ่ รวมทั้งสินเชื่อเงินทุนหมุนเวียนกว่า 25 ล้านบาท แก่สหกรณ์การเกษตรเขาคิชฌกูฏและส่งมอบสถานีสูบน้ำบ้านท่าอุดม ต.ตะเคียนทอง ก่อนที่จะพบปะประชาชนกว่า 1,000 คน พร้อมกล่าวตอนหนึ่งว่า ในการทำงานบริหารราชการแผ่นดินหรือการประชุมทุกครั้ง ไม่เคยลืมที่จะกล่าวถึงเกษตรกรและพยายามดูแลเกษตรกร แต่ยังไม่มีโอกาสได้ลงพื้นที่ โดยให้ความสำคัญเกษตรกร ซึ่งทุกรัฐบาลต้องทำแบบนี้เพื่อรับฟังปัญหาจากประชาชนนำกลับไปแก้ไข ส่วน นายกฯ ดูเรื่องนโยบาย การทำงานทั้งหมด  พล.อ.ประยุทธ์ กล่าวอีกว่า คนไทยมีอาชีพส่วนใหญ่คือทำการเกษตร ซึ่งต้องทำให้ครบวงจรทั้งผู้ผลิต แปรรูป ต้องขับเคลื่อนต่อไป ไม่ใช่มุ่งเฉพาะเรื่องราคาแต่ไร้คุณภาพ จึงต้องแก้ปัญหาอย่างยั่งยืน โดยต้องดูการใช้งบประมาณของรัฐบาลในทุกๆ ด้าน ไม่ใช่เน้นพื้นที่ใดพื้นที่หนึ่งแล้วเกิดปัญหาเหมือนที่ผ่านมา ซึ่งเมื่อเทียบแล้วที่ผ่านมาโครงการต่างๆ ของรัฐบาลมีโครงการน้อยมากที่ลงไปถึงพื้นที่จริง โดยจะแถลงงบประมาณประจำปี 2561 ในวันพรุ่งนี้ จึงขอให้ทุกคนเข้าใจการบริหารราชการแผ่นดินของรัฐบาลนี้ และร่วมมือกับรัฐบาลเพราะไม่ต้องการทำลายใคร ไม่ได้รังแกคนจนและไม่เอื้อประโยชน์ให้ใคร แต่ทำทุกอย่างรูปแบบประชารัฐ ที่ผ่านมาไม่เคยให้แบบนี้ รัฐบาลอื่นให้ตามคะแนนเสียง ซึ่งถูกหรือผิดต้องคิดเอาเอง แต่ เรื่องเหล่านี้จะต้องไม่เกิดขึ้นอีก ตลอด 3 ปีที่ผ่านมา รัฐบาลทำได้ขนาดนี้ถือว่าเก่งแล้วท่ามกลางความขัดแย้งและการบิดเบือนข้อเท็จจริง ตนไม่ทะเลาะด้วยเพราะขณะนี้ปัญหาของชาติก็มีมากมาย พล.อ.ประยุทธ์ กล่าวต่อว่า หลังจากนี้ขอให้เกษตรกรรวมกลุ่มและสร้างความเข้มแข็งไปด้วยกันทั้งประเทศและขอให้ทุกคนพัฒนาตัวเองด้วย เช่น ตนก็ต้องแก้อารมณ์ร้อน เพราะเป็นทหารมาก่อน แต่ต้องเข้ามาทำงานการเมือง ซึ่งเป็นการเมืองที่ไม่มุ่งหวังอะไรทั้งสิ้น มุ่งหวังแต่การแก้ปัญหาของประชาชน แต่มีบางคนบอกให้ยกหนี้ทั้งหมดให้ประชาชน แต่จะเอาเงินจากที่ไหน มันทำไม่ได้ และหนี้ที่เกิดขึ้นก็ไม่ได้เกิดจากรัฐบาลนี้ อย่างไรก็ตามเชื่อว่าทุกคนเคยมีหนี้ แต่ต้องพัฒนาตัวเองให้ดีขึ้นลดหนี้ให้ได้ในทางที่สุจริต นอกจากนี้ขอให้เกษตรกรช่วยสร้างแบรนด์กลุ่มจังหวัดให้ได้ วันหน้าอาจจะมีการคิดค้น ทุเรียนน้ำตาลน้อยก็ได้ แต่ต้องอร่อยเหมือนเดิม อย่ามัวแต่จะปรับราคา เพราะถ้าไม่ปรับคุณภาพก็ไม่สามารถปรับราคาได้  ""วันนี้มาพูดว่ารัฐบาลมีความจริงใจ ขออย่ารังเกียจ ทหาร ตำรวจ  เป็นความรับผิดชอบที่พยายามช่วยเหลือประชาชน ตามที่ รัฐธรรมนูญบอกว่ามีไว้เพื่อปวงชนชาวไทย และหากมีการประท้วงต่างๆ ขออย่าเอาแต่รัฐธรรมนูญมาดูเท่านั้น แต่ต้องดูกฎหมายอื่นๆ ด้วย อย่าให้ใครมาหากินกับเรื่องนี้อีก เกิดการชักจูงให้วุ่นวาย อย่าหลงเชื่อให้เขาหลอกไปตายอีก พูดแบบนี้เดี๋ยวก็โดนอีก ซึ่งไม่ได้ว่าใคร ใครไม่ดีก็รับไป แต่ตนก็ต้องโดนอีกเพราะเข้ามาแบบนี้ แต่รู้ดีว่าเข้ามายังไง แต่ขอเอาวิกฤตของตนเป็นโอกาสให้ประชาชน และมองว่าตนเข้ามาทำอะไร ทำแบบเดิมหรือไม่""พล.อ.ประยุทธ์ กล่าว นอกจากนี้พล.อ.ประยุทธ์ ยังกล่าวยุทธศาสตร์ชาติ 20 ปี ว่า ย้ำว่ายุทธศาสตร์ 20 ปีไม่เคยบังคับใคร ไม่ได้ต้องการสืบทอดอำนาจ และไม่ต้องการคะแนนเสียง จะรักหรือเกลียด ตนก็ทำให้ทุกคน ที่ผ่านมาไม่เคยมีใครพูดแบบนี้ แต่ทำแล้วเข้าตัวหมด กฎหมายยังไม่กล้าออก จนทำให้เกิดความไม่เท่าเทียม แต่เมื่อรัฐบาลเข้ามาจัดระเบียบทำให้ทุกอย่างดีขึ้น จึงขออย่ากลัวยุทธศาสตร์ชาติ 20 ปี มันเป็นการสืบทอดอำนาจของประชาชน ไม่มีอะไรพิศดารแต่คนต่อต้านเพราะกลัวแต่ว่าจะทำอย่างเดิมไม่ได้ และตนไม่เคยบอกว่าจะไม่มีการเลือกตั้ง ยังไงก็ต้องมีการเลือกตั้ง ส่วนจะเลือกใครก็เป็นเรื่องของประชาชน แต่ขอทำให้ดีไม่ว่าจะเลือกใครก็ตาม นอกจากนี้ นายกรัฐมนตรี ยังยกกรณีพ่อให้ลูก 5 ขวบขายกล้วยแขกเพราะไม่อยากไปโรงเรียนว่า เป็นเรื่องน่าชื่นชม ทุกคนต้องมีวิธีการสอนเช่นนี้ ให้รู้ว่าเงินไม่ได้มาง่ายๆ เพื่อไม่ให้ใช้จ่ายฟุ่มเฟื่อย จากนั้นนายกรัฐมนตรี ได้เยี่ยมชทนิทรรศการภาพรวมการทำเกษตรแปลงใหญ่และเยี่ยมชมกระบวนการจัดการและควบคุมคุณภาพผลไม้ก่อนการส่งออก ขณะที่บรรยากาศการรักษาความปลอดภัยบริเวณโดยรอบเป็นไปอย่างเข้มงวด โดยมีเจ้าหน้าที่ตำรวจและทหารประจำจุดต่างๆ รวมทั้งมีเครื่องสแกนโลหะและตรวจค้นกระเป๋าของผู้เข้าร่วมงานอย่างละเอียดก่อนเข้ามายังบริเวณจัดงาน โดยไม่อนุญาตให้นอุปกรณ์ที่เป็นโลหะ รวมถึงปากกา และร่มเข้ามาในงาน แม้จะมีฝนตกลงมาก็ตาม. พล.อ.ฉัตรชัย สาลิกัลยะ รมว.เกษตรและสหกรณ์ เปิดเผยภายหลัง พล.อ.ประยุทธ์  จันทร์โอชา นายกรัฐมนตรี ลงพื้นที่ จ.จันทบุรี เพื่อตรวจเยี่ยม การดำเนินงานการส่งเสริมการเกษตรแปลงใหญ่ และ การพัฒนาการเกษตรสู่ความยั่งยืน ณ สหกรณ์การเกษตรเขาคิชกูฎ อ.เขาคิชกูฎ จ.จันทบุรี  ว่า ได้นำเสนอนโยบายปฏิรูปภาคการเกษตร ต่อนายกรัฐมนตรี  ซึ่งได้เห็นผลเป็นรูปธรรมโดยมีเป้าหมายสำคัญ เพื่อยกระดับเกษตรกรให้มีรายได้ และ มีความภาคภูมิใจในอาชีพเกษตรกร ซึ่งต้องลดต้นทุนการผลิต เพิ่มผลผลิต และยกมาตรฐานคุณภาพสินค้าเกษตรให้ตรงกับความต้องการของผู้บริโภค    “ผลการดำเนินการตามนโยบายปฏิรูปภาคการเกษตรเกิดผลเป็นรูปธรรม เพิ่มผลผลิตในภาพรวม และ เป็นที่เชื่อมั่นของตลาดส่งออก โดย GDP ภาคการเกษตร ขยายตัวอย่างต่อเนื่อง จากปี 2558 ขยายตัวร้อยละ -5.67 ได้ขยายตัวอย่างต่อเนื่อง โดยปี 2560 ไตรมาสแรก ขยายตัวร้อยละ 7.74 ซึ่งเป็นการขยายตัวสูงสุดในรอบ 20 ไตรมาส หรือ ในรอบ 5 ปี ด้านการส่งออกภาคการเกษตรของไทยก็มีมูลค่าสูงขึ้น โดยในปี 2560 ช่วง 4 เดือนแรก มีมูลค่าการส่งออกสินค้าการเกษตร 433,782 ล้านบาท เพิ่มขึ้นร้อยละ 8.5 จากช่วงเดียวกันของปีที่แล้ว มีสินค้าส่งออกที่สำคัญ คือ ยางพารา ข้าว มันสำปะหลัง เนื้อไก่ อาหารทะเล และ ผลไม้ โดยในระยะต่อไปจะขยายผลเป็นยุทธศาสตร์ชาติ 20 ปี เพื่อสร้างความมั่นคง มั่งคั่ง และ ยั่งยืน เพื่อยกระดับพี่น้องเกษตรกรให้มีรายได้มากขึ้น มีเกียรติ ความภาคภูมิใจในอาชีพเกษตรกร” รมว.เกษตรและสหกรณ์ กล่าว รมว.เกษตรฯกล่าวว่าในห้วง 3 ปีที่ผ่านมา มีผลการดำเนินการในภาพรวม และ ใน จ.จันทบุรี ที่สำคัญ คือ 1.การจัดทำแผนที่เกษตรเพื่อการบริหารจัดการเชิงรุก หรือ Agri-Map เพื่อบ่งชี้ความเหมาะสมของพื้นที่ในการทำเกษตร ซึ่งในปัจจุบัน สามารถใช้ผ่านคอมพิวเตอร์ที่มีอินเตอร์เน็ต และ แอพพลิเคชั่นบนโทรศัพท์สมาร์ทโฟน ได้ ซึ่งในพื้นที่ จ.จันทบุรี มีสินค้าเกษตรที่สำคัญ 6 ชนิด คือ ทุเรียน เงาะ มังคุด ลำไย มันสำปะหลัง และ ยางพารา รวมพื้นที่ 1.77 ล้านไร่ พบว่าปลูกในพื้นที่ที่ไม่เหมาะสม ร้อยละ 12.68 ซึ่งจะปรับเปลี่ยนไปทำการเกษตรที่เหมาะสมโดยความสมัครใจของเกษตรกรต่อไป 2.จัดตั้งศูนย์เรียนรู้การเพิ่มประสิทธิภาพการผลิตสินค้าเกษตร หรือ ศพก. อำเภอละ 1 ศูนย์ รวม 882 ศูนย์ และ ได้ขยายผลเป็น ศพก. เครือข่าย 8,892 ศูนย์ย่อย โดย จ.จันทบุรี มี 10 อำเภอ มี ศพก. 10 ศูนย์ และ ศพก. เครือข่าย 100 ศูนย์ย่อย ซึ่ง ศพก. นี้ จะเป็นผู้ที่ถ่ายทอดความรู้ในการทำเกษตรที่เหมาะสมให้กับเกษตรกรในพื้นที่ พร้อมส่งเสริมการรวมกลุ่มเกษตรกรเพื่อทำเกษตรแปลงใหญ่ 3.การส่งเสริมเกษตรแปลงใหญ่ โดยมีลักษณะเพื่อให้เกษตรกรรวมกลุ่มกันบริหารจัดการ และ ทำการตลาด ทำให้สามารถใช้เครื่องจักรกลการเกษตรที่มาราคาสูงร่วมกันได้ แบ่งแยกหน้าที่ทำให้เกิดความชำนาญเฉพาะด้าน สินค้าในกลุ่มยกระดับเป็นสินค้า GAP มีคุณภาพ ความปลอดภัย ตรงความตรงการของตลาด ใน 2 ปีที่ผ่านมา มีเกษตรแปลงใหญ่ทั้งประเทศ 2,138 แปลง รวมพื้นที่ 3.10 ล้านไร่ เกษตรกร 224,698 ราย จำนวน 67 ชนิดสินค้า  ซึ่งสำนักงานคณะกรรมการพัฒนาการเศรษฐกิจและสังคมแห่งชาติ (สศช.) ได้ประเมินผลการดำเนินการพบว่า การส่งเสริมเกษตรแปลงใหญ่ โดยการนำของเอกชนทำให้เกษตรกร มีรายได้เพิ่มขึ้น 1,241 - 1,565 บาท/ไร่ สำหรับแปลงใหญ่ โดยการนำของภาครัฐ ทำให้เกษตรกรมีรายได้เพิ่มขึ้น 992 - 1,168 บาท/ไร่ โดยรวมแล้วการส่งเสริมเกษตรแปลงใหญ่ทำให้เกษตรกรมีรายได้เพิ่มขึ้น รวม 4,864.94 ล้านบาท/ปี  สำหรับในจังหวัดจันทบุรี มีเกษตรแปลงใหญ่ 17 แปลง ใน 9 ชนิดสินค้า ได้แก่ ทุเรียน มังคุด ลองกอง ลำไย ชันโรง ยางพารา กุ้งขาว โคนม และ หญ้าเนเปียร์ รวมพื้นที่ 10,581 ไร่ เกษตรกร 956 ราย โดยมีตัวอย่างเกษตรแปลงใหญ่ที่ประสบความสำเร็จ เช่น แปลงใหญ่ทุเรียน ลดต้นทุน ได้ร้อยละ 9.9 จาก 25,551 บาท/ไร่ เหลือ 22,996 บาท/ไร่ เพิ่มผลผลิต ได้ร้อยละ 11.0 จาก 1,461 กก./ไร่ เป็น 1,622 กก./ไร่   แปลงใหญ่มังคุด ลดต้นทุน ได้ร้อยละ 7.9 จาก 8,622 บาท/ไร่ เหลือ 7,939 บาท/ไร่ เพิ่มผลผลิต ได้ร้อยละ 20.0 จาก 900 กก./ไร่ เป็น 1,080 กก./ไร่ แปลงใหญ่ลำไย  ลดต้นทุน ได้ร้อยละ 9.3 จาก 15,000 บาท/ไร่ เหลือ 13,600 บาท/ไร่ เพิ่มผลผลิต ได้ร้อยละ 10.0 จาก 2,000 กก./ไร่ เป็น 2,200 กก./ไร่ ซึ่งหัวใจที่สำคัญของเกษตรแปลงใหญ่ คือ การมุ่งสู่การผลิตสินค้ามีมาตรฐาน GAP ตรงความต้องการ ทำให้สินค้าเป็นที่เชื่อมั่น โดยเฉพาะสินค้าผลไม้ที่เป็นที่ต้องการของต่างประเทศมาก 4.การพัฒนาแหล่งน้ำ และ ระบบกระจายน้ำ เพื่อทำให้เกิดความมั่นคง ยั่งยืนในการทำการเกษตรในภาพรวมภาคตะวันออก ปี 2557 - 2559 ก่อสร้างอ่างเก็บน้ำ ฝาย สถานีสูบน้ำ ประตูระบายน้ำ และ อื่นๆ รวม 83 แห่ง เพิ่มปริมาณน้ำได้ 197.40 ล้าน ลบ.ม. พื้นที่การเกษตร 82,259 ไร่ ใน ปี 2560 กระทรวงเกษตรและสหกรณ์ ได้เล็งเห็นความสำคัญของการกระจายน้ำไปยังพื้นที่การเกษตร ได้ก่อสร้างอ่างเก็บน้ำ ฝาย สถานีสูบน้ำ ประตูระบายน้ำ และ อื่นๆ รวม 107 แห่ง เพิ่มปริมาณน้ำได้ 362.61 ล้าน ลบ.ม. พื้นที่การเกษตร 72,360 ไร่ รวมระยะเวลา 3 ปี เพิ่มปริมาณน้ำได้ 560.01 ล้าน ลบ.ม. พื้นที่การเกษตร 154,619 ไร่ มากว่ารัฐบาลที่ผ่านมาถึง 6 เท่า สำหรับในภาพรวม จ.จันทบุรี ปี 2557 - 2559 เพิ่มปริมาณน้ำได้ 6.85 ล้าน ลบ.ม. พื้นที่การเกษตร 17,895 ไร่ เพิ่มปริมาณน้ำได้ 68.48 ล้าน ลบ.ม. พื้นที่การเกษตร 51,000 ไร่ จากการประเมินผล พบว่าเกษตรกรสวนทุเรียน จ.จันทบุรี ที่สามารถเข้าถึงแหล่งน้ำได้ มีรายได้เพิ่มขึ้นจาก 200,000 บาท/ไร่ เป็น 260,000 บาท/ไร่ เพิ่มขึ้น 60,000 บาท/ไร่ สำหรับในส่วนเกษตรแปลงใหญ่ จ.จันทบุรี 17 แปลง มีแหล่งน้ำอยู่แล้ว 10 แห่ง ยังขาดแหล่งน้ำ 7 แห่ง ซึ่งในปีที่ผ่านมา ได้วางแผนจัดทำแหล่งน้ำเพิ่มเติม เพื่อสนับสนุนน้ำให้แปลงใหญ่ และ พื้นที่เกษตรที่อยู่ข้างเคียง จำนวน 14 โครงการ ดำเนินการเสร็จแล้ว 1 โครงการ คือ โครงการเพิ่มความจุเก็บกักอ่างเก็บน้ำศาลทราย อยู่ระหว่างก่อสร้าง 6 โครงการ คาดว่าจะแล้วเสร็จภายในสิ้นปี 2560 อีก 7 โครงการ จะดำเนินการในปีงบประมาณ 2561 ในภาพรวม เกษตรแปลงใหญ่ภาคตะวันออก 78 แปลง มีแหล่งน้ำแล้ว 35 แปลง ยังขาดแหล่งน้ำ 43 แปลง กระทรวงเกษตรและสหกรณ์ได้เตรียมงบประมาณ 300.45 ล้านบาท ดำเนินการในปี 2560 – 2561เพื่อให้ เกษตรแปลงใหญ่ทุกแปลง จะมีความมั่นคงด้านน้ำ สามารถทำการเกษตรได้อย่างยั่งยืน.",yellow
14,14,ชม'กปปส.'กลับพรรคเป็นตัวอย่างดีของปฏิรูปการเมือง ,https://www.dailynews.co.th/politics/577667,2017-06-03T17:25:27.385Z,'อลงกรณ์'แนะ'นปช.-พท.'ดูโมเดล'กปปส.-ปชป.'เป็นตัวอย่างการปฏิรูปการเมืองคืนสู่ระบบรัฐสภาและระบบพรรค,"เมื่อวันที่ 3 มิ.ย.นายอลงกรณ์ พลบุตร รองประธานสภาขับเคลื่อนการปฏิรูปประเทศ (สปท.) คนที่ 1 กล่าวถึงการกลับคืนพรรคประชาธิปัตย์ของแกนนำกปปส.ว่า เป็นตัวอย่างที่ดีของการปฏิรูปการเมืองและการสร้างความสามัคคี ปรองดอง หากนปช.จะกลับพรรคเพื่อไทยโดยดูตัวอย่างโมเดล ""กปปส.-ปชป."" ก็จะเป็นเรื่องที่ดีมากสอดคล้องกับเจตนารมณ์ของการปฏิรูปประเทศที่มุ่งเน้นการส่งเสริมระบบพรรคการเมือง และจะทำให้การต่อสู้ทางการเมืองกลับเข้าไปอยู่ในระบบรัฐสภาภายใต้กฎกติกาประชาธิปไตย ""10ปีที่ผ่านมาเกิดระบบกลุ่มการเมืองแยกตัวจากพรรคการเมืองใหญ่2พรรคแล้วต่อสู้กันตามอุดมการณ์ความเชื่อของแต่ละกลุ่มจนบานปลายกลายเป็นความรุนแรงบาดเจ็บล้มตายจำนวนมากสะท้อนถึงความอ่อนแอของระบบการเมืองและระบบพรรคการเมืองจนท้ายที่สุดไม่สามารถรักษาระบอบประชาธิปไตยไว้ได้ วันนี้ประเทศกำลังปฏิรูปใหญ่และหัวใจของการปฏิรูปประเทศคือการปฏิรูปการเมืองเมื่อเกิดปรากฎการณ์ย้อนกลับแกนนำกปปส.กลับคืนพรรคประชาธิปัตย์กลับสู่ระบบพรรคการเมืองและระบบรัฐสภาจึงเป็นสัญญาณที่ดีถ้าแกนนำนปช.จะกลับพรรคเพื่อไทยคงไม่ยากเพราะส่วนใหญ่เคยเป็นรัฐมนตรีและส.ส.พรรคเพื่อไทยเหมือนกลับบ้านเก่าบ้านเกิด ถ้าทำได้ประชาชนคงมีความสุขที่เห็นระบบการเมืองกลับเข้ารูปเข้ารอยสู่ระบบรัฐสภาซึ่งอีกไม่นานก็จะมีการเลือกตั้งตามโรดแม็พของรัฐธรรมนูญ""นายอลงกรณ์ กล่าว.  ",yellow
15,15,แจ้งคนใทยในมาเลฯอย่าเชื่อแชร์ลูกโซ่ระบาด ,https://www.dailynews.co.th/politics/578592,2017-06-08T14:00:11.039Z,สถานทูตไทยฯชี้แชร์ลูกโซ่ยังระบาดในมาเลเซีย แจ้งคนไทยอย่าหลงเชื่อร่วมเล่น  ,เมื่อวันที่ 8 มิ.ย. ผู้สื่อข่าวรายงานว่า เฟซบุ๊กของฝ่ายกงสุลประจำสถานเอกอัครราชทูตไทย ณ กรุงกัวลาลัมเปอร์ ประเทศมาเลเซีย ออกประกาศเตือนคนไทยในมาเลเซีย ว่า สถานเอกอัครราชทูตไทย ณ กรุงกัวลาลัมเปอร์ฯ ได้รับแจ้งว่าปัจจุบันยังมีการชักชวนคนไทยในมาเลเซียให้ร่วมเล่นแชร์ลูกโซ่ในลักษณะเดียวกับกรณีที่เพิ่งเกิดขึ้นในช่วงเดือน เม.ย.-พ.ค.2560 ซึ่งมีคนไทยที่ตกเป็นเหยื่อและมูลค่าความเสียหายเป็นจำนวนมาก  สถานเอกอัครราชทูตไทยฯจึงขอให้คนไทยทุกคนใช้ความระมัดระวังในการตัดสินใจและไม่หลงเชื่อการชักชวนดังกล่าว.  ,neutral
16,16,"""บิ๊กบี้""ทุมงบฯ10ล้านสร้างครูช่างพันคน ",https://www.dailynews.co.th/politics/577958,2017-06-05T12:00:09.425Z,'บิ๊กบี้'เจาะตลาดคู่ขนานเสริมความมั่นคงชายแดน เร่งฝึกอาชีพคนต่างด้าว 3 ประเทศ บูมเศรษฐกิจพิเศษไทย-เพื่อนบ้าน ตั้งเป้าใช้งบ 10 ล้านสร้างครูช่างกว่าพันคน  ,เมื่อวันที่ 5 มิ.ย. พล.อ.ศิริชัย ดิศฐกุล รมว.แรงงาน กล่าวว่า ขณะนี้การดำเนินโครงการสร้างทักษะแรงงานลาว กัมพูชาและเมียนมา กรมพัฒนาฝีมือแรงงาน (กพร.)กระทรวงแรงงาน ร่วมกับกรมความร่วมมือระหว่างประเทศ กระทรวงการต่างประเทศ นั้นได้เร่งดำเนินการฝึกอาชีพให้กับเจ้าหน้าที่ ครูฝึก และกำลังแรงงานดังกล่าว เพื่อตอบสนองความต้องการของสถานประกอบกิจการของไทยที่ลงทุนในจังหวัดชายแดนที่ตั้งอยู่ในฝั่งไทยและเพื่อนบ้าน รองรับการโยกย้ายฐานการผลิตของภาคอุตสาหกรรมไทยและการจัดตั้งเขตเศรษฐกิจพิเศษ สถานประกอบกิจการไทยจะได้แรงงานที่มีคุณภาพ สร้างอาชีพและสร้างรายได้ให้แรงงานและประชาชนของประเทศเพื่อนบ้าน จะมีส่วนช่วยลดปัญหาข้ามชาติ เสริมความมั่นคงตามแนวชายแดน เช่น อาชญากรรม ยาเสพติด การค้ามนุษย์  พล.อ.ศิริชัย กล่าวอีกว่า การฝึกอบรมในครั้งนี้ ทางกพร. ได้รับการจัดสรรงบประมาณจากกรมความร่วมมือระหว่างประเทศ จำนวน 10.2 ล้านบาท ตั้งเป้าหมายดำเนินการ 972 คน หลักสูตรที่ใช้ในการฝึกอบรม เช่น ช่างเดินสายไฟฟ้าภายในอาคาร ช่างเชื่อมไฟฟ้า ช่างบำรุงรักษาเครื่องจักรหนัก โดยได้รับรายงานจากกพร.ว่าสำนักงานพัฒนาฝีมือแรงงานจันทบุรี ได้จัดฝึกอบรมให้กับเจ้าหน้าที่ ครูฝึก นักศึกษา แรงงานของกัมพูชา จำนวน 2 รุ่น ใน 2 สาขาอาชีพ คือ ช่างซ่อมเครื่องปรับอากาศขนาดเล็ก และการทำโต๊ะสนามจากปูนซีเมนต์ โดยจัดฝึกที่สถาบันการอาชีวแห่งชาติ จังหวัดพระตะบอง ราชอาณาจักรกัมพูชา.,neutral
17,17,"""วัส""พร้อมสู้หากกสม.โดนลูกหลงเซตซีโร่ ",https://www.dailynews.co.th/politics/578711,2017-06-09T10:00:18.979Z,'ประธาน กสม.”ยันปมเซตซีโร่ พร้อมสู้ตามขั้นตอนกฎหมาย แต่หากแพ้ก็ยอมรับ เตรียมส่งข้อเสนอให้ กรธ.สัปดาห์หน้า  ,เมื่อวันที่ 9 มิ.ย. นายวัส ติงสมิตร ประธานคณะกรรมการสิทธิมนุษยชนแห่งชาติ(กสม.) ให้สัมภาษณ์กรณี ร่างพ.ร.บ.ประกอบรัฐธรรมนูญว่าด้วย กสม. ที่คณะกรรมการร่างรัฐธรรมนูญ(กรธ.) ที่กำลังร่างอยู่นั้น มีการเซตซีโร่กสม. ว่า ในส่วนของกสม. จะทำความเห็นไปให้ กรธ.ตามขั้นตอน แต่ถ้าไม่สามารถยับยั้งได้แล้วมีการประกาศใช้ร่างกฎหมายดังกล่าว ก็ต้องยอมรับ เนื่องจากเป็นไปตามขั้นตอนของกฎหมาย โดยจะไม่ใช้สิทธิส่วนตัวไปร้องตรงต่อศาลรัฐธรรมนูญอีก เนื่องจากเป็นผู้ทำหน้าที่เกี่ยวกับการละเมิดสิทธิมนุษยชน แม้ตัวเองจะถูกละเมิดแต่ถ้าจะต้องไปร้องเพื่อประโยชน์ตัวเอง ก็จะกลายเป็นปัญหาผลประโยชน์ทับซ้อนหรือแพ้แล้วไม่ยอมเลิก หากทำตามขั้นตอนของกฎหมายแล้วและถูกเซตซีโร่ ก็ต้องยุติ แม้จะไม่เห็นด้วยก็ตาม เพราะไม่อยากให้กลายเป็นปัญหาที่ยืดเยื้อ นายวัส กล่าวอีกว่า ขณะนี้เจ้าหน้าที่สำนักงาน กสม.ได้จัดทำข้อเสนอเพื่อเตรียมส่งให้ กรธ.แล้ว โดยมีประมาณ 10-20 ประเด็นเพราะเป็นรายละเอียดข้อกฎหมายในหลายมาตรา ไม่ใช่แค่เรื่องคุณสมบัติ กสม. แต่รวมทั้งเรื่องอื่นที่เราเห็นว่ายังไม่ถูกต้อง หรือเรื่องที่ทำให้เกิดปัญหาในการปฏิบัติงานในอนาคต รวมทั้งรายละเอียดบางเรื่อง เช่น การนิยามคำว่าสิทธิมนุษยชน ที่มีการเขียนแตกต่างจากเดิม แต่ก็จะทำข้อเสนอว่าให้เขียนแบบเดิม โดยขึ้นต้นด้วยคำว่าศักดิ์ศรีความเป็นมนุษย์ ทั้งนี้ กสม.จะส่งข้อเสนอให้ กรธ.ภายในสัปดาห์หน้า อย่างไรก็ตามถ้ากฎหมายมีผลบังคับใช้ตามร่างกฎหมายของ กรธ.ฉบับนี้จริงก็คงไม่สามารถทำอะไรได้ ซึ่งตนอาจจะกลับไปทำงานในองค์กรศาลยุติธรรม ศาลอุทธรณ์เช่นเดิม หรือไม่ก็ท่องเที่ยว และอาจจะไปปฏิบัติธรรม.  ,neutral
18,18,นายกฯจ้อสื่อวันแรกหลังงดพูด3สัปดาห์ ,https://www.dailynews.co.th/politics/578341,2017-06-07T12:05:42.618Z,นายกฯ ห่วง เกษตรกรออกนอกระบบหันซบอาชีพอื่น เหตุรายได้น้อย จ้อสื่อวันแรกหลังประกาศงดพูด 2-3 สัปดาห์  ,เมื่อวันที่ 7 มิ.ย. ที่สหกรณ์การเกษตรเขาคิชฌกูฏ จำกัด อ.เขาคิชฌกูฏ จ.จันทบุรี พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) ให้สัมภาษณ์ภายหลังตรวจเยี่ยมสหกรณ์การเกษตรเขาคิชฌกูฏ ว่า รัฐบาลมีความเป็นห่วงกังวลคนออกนอกระบบการเกษตรมากขึ้นเรื่อยๆ เพราะมีรายได้ไม่เพียงพอ และอาจมีปัญหาในการเจริญเติบโตของเทคโนโลยี ซึ่งทันสมัยมากขึ้น ส่งผลให้รายได้ของเกษตรกรลดลง จนออกไปทำอาชีพอื่น ซึ่งถือเป็นสิ่งที่อันตรายของประเทศรวมถึงอาเซียนด้วย โดยรัฐบาลได้นำศาสตร์พระราชา และปรัญชาเศรษฐกิจพอเพียง ของพระบาทสมเด็จพระปรมินทรมหาภูมิพลอดุลยเดช และพระบรมราโชวาทของรัชกาลที่ 10 ที่ทรงรับสั่งให้มีเป้าหมายในการทำงาน และเตรียมแผนเผชิญเหตุเพื่อลดความเสี่ยง มาใช้ในการแก้ปัญหาและพัฒนาการเกษตรในทุกขั้นตอน เชื่อมโยงทั้งห่วงโซ่  พล.อ.ประยุทธ์ กล่าวอีกว่า ทั้งนี้เกษตรกรมีความต้องการที่แตกต่างกัน รัฐบาลไม่สามารถตอบสนองได้ทุกความต้องการ จึงขอให้รวมกลุ่มเป็นเกษตรแปลงใหญ่ หากขาดสิ่งใดรัฐบาลจะเติมเต็มให้ และขอให้สร้างแรงบรรดาลใจให้ผู้บริโภค ว่าไม่ว่าผลไม้ จะลูกเล็กหรือใหญ่ก็อร่อยเหมือนกันหมด พร้อมใช้เทคโนโลยีพัฒนาผลผลิตให้ดีขึ้น และขอให้ทุกคนใช้วิกฤตของโลกในบี้ให้เป็นโอกาสของประเทศ และขอชื่นชมชาวจันทบุรี ในความร่วมมือของภาคการเกษตร ที่ร่วมกันสร้างความแข็งแกร่ง ซึ่งไม่ใช่เพื่อรัฐบาล แต่เพื่อเกษตรกรเอง อย่างไรก็ตาม ครั้งนี้ถือเป็นวันแรกที่นายกรัฐมนตรีได้ให้สัมภาษณ์และแถลงกับสื่อมวลชนภายหลังจากเมื่อวันที่ 29 พ.ค. ได้ประกาศงดให้สัมภาษณ์ 2-3 สัปดาห์.  ,yellow
19,19,"""ประธานกสม."" โวย เสี่ยงถูกเซ็ตซีโร่ ",https://www.dailynews.co.th/politics/577671,2017-06-03T17:25:29.744Z,ถาม 'มีชัย' มีเหตุผลเพียงพอหรือไม่ ชี้คุณสมบัติตามรธน.ใหม่ไม่ต่างจากเดิม ด้าน'เตือนใจ' รับได้ เหตุคุณสมบัติชุดปัจจุบันยังไม่หลากหลาย,เมื่อวันที่ 3 มิ.ย. นายวัส ติงสมิตร ประธานกรรมการสิทธิมนุษยชนแห่งชาติ(กสม.) กล่าวถึงกรณีที่นายมีชัย ฤชุพันธุ์ ประธานกรรมการร่างรัฐธรรมนูญ(กรธ.) ยอมรับว่ามีความเป็นไปได้ที่ กสม. จะถูกเซ็ตซีโร่นั้นว่า ที่มาของกสม.ระหว่างโครงสร้างเดิมกับโครงสร้างตามรัฐธรรมนูญใหม่ ไม่แตกต่างกัน ไม่เหมือนกับองค์กรอิรสระอื่น เช่น กกต. ป.ป.ช. หรือ แม้แต่ศาลรัฐธรรมนูญ ที่มีความแตกต่างกันของโครงสร้างเก่าและใหม่อย่างชัดเจน ดังนั้นมีเหตุผลเพียงพอหรือไม่ที่จะมาเซ็ตซีโร่กสม.ชุดนี้ ส่วนปัญหาคุณสมบัติกสม. ควรจะพิจารณาคุณสมบัติของแต่ละบุคคลว่าบุคคลใดขาดคุณสมบัติก็พ้นตำแหน่ง ส่วนคนที่มีคุณสมบัติครบก็อยู่ในตำแหน่งต่อไป อย่าเหมารวมเพื่อความเป็นธรรม ทั้งนี้หากต้องพ้นจากตำแหน่งไปเป็นเรื่องของผู้มีอำนาจที่จะต้องพิจารณาว่าจะชดเชยเยียวยาอย่างไร ส่วนตัวคงไม่กระทบอะไรมากนัก เพราะยังกลับไปศาลยุติธรรมได้ แต่กรรมการคนอื่นจะได้รับผลกระทบเพราะต้องลาออกจากงานที่เคยทำอยู่ ดังนั้นขอให้ผู้ที่มีอำนาจหน้าที่พิจารณาในเรื่องนี้ด้วย ด้านนางเตือนใจ ดีเทศน์ กสม.กล่าวว่า เห็นด้วยกับแนวคิดของนายมีชัย มีเหตุและผล ต้องยอมรับว่าปัจจุบันการทำงานของกสม.มีปัญหาอย่างต่อเนื่อง โดยเฉพาะที่มาของกสม.ชุดปัจจุบันขาดความหลากหลายจนเป็นสาเหตุให้สำนักงานข้าหลวงใหญ่สิทธิมนุษยชนแห่งสหประชาชาติ (ไอซีซี) ลดเกรด กสม. จากสถานะเอเป็นสถานะบี การเซ็ตซีโร่จะเป็นการตั้งต้นใหม่ไม่เกิดปัญหาการทำงานในลักษณะปลาสองน้ำ ส่วนตัวยอมรับได้ ทั้งนี้กกต.และ กสม. ไม่ควรเป็นบรรทัดฐานกับองค์กรอิสระอื่น เนื่องจากเห็นว่าภารกิจของแต่ละองค์กรมีความแตกต่างกันจึงไม่ควรใช้หลักการเดียวกันมาพิจารณาแต่ยอมรับว่าอาจจะไม่เป็นธรรมกับ กสม. ชุดปัจจุบันที่เพิ่งเข้ามาดำรงตำแหน่งไม่ถึงสองปีเพราะรัฐธรรมนูญฉบับใหม่ห้ามผู้ที่เคยดำรงตำแหน่งกลับเข้ามาทำหน้าที่อีก ส่วนจะสามารถบัญญัติไว้เป็นอื่นหรือเขียนยกเว้นให้กสม.ชุดปัจจุบันในกฎหมายลูก กสม.หรือไม่นั้นตนไม่ทราบขึ้นอยู่กับผู้ที่เกี่ยวข้องจะพิจารณาในเรื่องนี้.  ,neutral
20,20,"""บิ๊กตู่""ติงสื่อเสนอแต่ปมเน็ตไอดอลบ้าบอคอแตก ",https://www.dailynews.co.th/politics/578091,2017-06-06T08:06:52.742Z,นายกฯ ติงสื่อเสนออยู่แต่ปมเน็ตไอดอลบ้าบอคอแตก 2 อาทิตย์ติด วอนเรื่องไม่จำเป็นหยุดได้แล้ว บ่นนักข่าวถามจน'ประวิตร'ป่วย  พร้อม ชิมทุเรียน เผยชอบทุกสายพันธุ์ บอกจะให้นายกฯ ทำอะไรนึกถึงหน้าบ้าง ตลกเกินไม่ดี  ,"เมื่อวันที่ 6 มิ.ย. ที่ทำเนียบรัฐบาล พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) เป็นประธานการประชุมคณะรัฐมนตรี(ครม.) โดยก่อนการประชุมกระทรวงการท่องเที่ยวและกีฬานำคณะเข้าพบนายกรัฐมนตรี เพื่อประชาสัมพันธ์การจัดงานมหานครผลไม้ 2017 FRUITPITAL FAIR และงานเปิดสวนผลไม้เพื่อการท่องเที่ยวจ.จันทบุรี ที่นายกรัฐมนตรีจะเดินทางไปลงพื้นที่จังหวัดจันทบุรี เพื่อติดตามความคืบหน้าสินค้าเกษตรที่สหกรณ์การเกษตรเขาคิชฌกูฏและเยี่ยมชมงานดังกล่าวที่จ.จันทบุรี ในวันพรุ่งนี้ (7 มิ.ย.) โดยงานมหานครผลไม้ 2017 FRUITPITAL FAIR จัดขึ้นระหว่างวันที่ 3-11 มิ.ย. ซึ่งในงานวันนี้ได้นำผลไม้ขึ้นชื่อของจังหวัด ราชาและราชินีผลไม้อย่าง ทุเรียนและมังคุด และผลไม้อื่นๆมาจัดแสดง  โดยพล.อ.ประยุทธ์ ได้ชิมทุเรียนพันธุ์กลิ่นสมุทรที่เป็นทุเรียนพื้นเมือง ที่มีรสชาติหอมหวานกลิ่นน้ำนม ซึ่งนายกรัฐมนตรีระบุว่า ทุเรียนนี้กินทุกวันโดยเฉพาะพันธุ์ก้านยาว เมื่อผู้สื่อข่าวถามว่าชอบทานทุเรียนพันธุ์ไหนมากสุด เจ้าตัวตอบว่า ชอบทุกสายพันธุ์ที่เป็นผลไม้ไทย ซึ่งนายกรัฐมนตรีได้พูดคุยกับชาวสวนจ.จันทบุรี ว่าปีนี้สินค้าราคาเกษตรดี และอีก 2 ปีน้ำจะดีกว่านี้และทำให้เกษตรกรมีความสุข  ด้านชาวสวนได้บอกกับนายกรัฐมนตรีว่า คนจันทบุรีมีความสุขและวันพรุ่งนี้จะได้เจอกับนายกรัฐมนตรีด้วย นายกฯจึงได้ฝากบอกว่า มีความสุขดีแล้วขอให้ไปบอกคนที่ไม่มีความสุขด้วย  อย่างไรก็ตามนายกรัฐมนตรีได้นำพูทุเรียนมาถ่ายรูปประกอบโดยกล่าวว่า การจะให้นายกรัฐมนตรีทำอะไรก็ต้องนึกถึงหน้านายกรัฐมนตรีบ้าง ไม่ใช่ตลกเกินไปไม่ดี ทั้งนี้พล.อ.ประยุทธ์  กล่าวกับเกษตรกรชาวสวนทุเรียน ถึงปัญหาสังคมว่า ต้องช่วยกันแก้ปัญหาสังคม สังคมแย่ ต้องอาศัยสื่อ สังคมจะได้รู้ว่าบ้านเมืองสงบสุข บ้านเมืองมีสิ่งดี ๆ มาก เรื่องอะไรที่ไม่จำเป็นให้พอได้แล้ว 2 อาทิตย์ที่ผ่านมา ยุ่งอยู่กับเรื่องเดียว เรื่องดี ๆ หายหมด สังคม และต่างประเทศว่าอย่างไร มองกันอย่างไร ให้คิดบ้าง แล้วประเทศชาติจะเป็นอย่างไร  พร้อมหันไปพูดคุยกับชาวสวน โดยถามว่า ""ดูข่าวบ้างหรือเปล่า ไม่ต้องไปอ่านแล้วสื่อ เน็ตไอดอลบ้าบอคอแตก"" จากนั้นนายกฯ ได้หยิบทุเรียนหันมาทางสื่อแล้วบอกว่า ""ช่างถามจริงนะ ถามจนรมว.กลาโหมป่วยเลย"".  ",yellow
21,21,นายกฯฮึ่ม ซีซีทีวีพื้นที่ไหนพังหัวหน้าหน่วยงานโดน ,https://www.dailynews.co.th/politics/578183,2017-06-06T14:00:15.101Z,“บิ๊กตู่” สั่งทุกหน่วยงานเช็กกล้องซีซีทีวี  ฮึ่มพื้นที่ไหนเสียหัวหน้าหน่วยงานต้องรับผิดชอบ  ,เมื่อวันที่ 6 มิ.ย. ที่ทำเนียบรัฐบาล พล.ท.สรรเสริญ แก้วกำเนิด โฆษกประจำสำนักนายกรัฐมนตรี แถลงภายหลังการประชุมคณะรัฐมนตรี (ครม.) ว่า ในที่ประชุมครม.พล.อ.ประยุทธ์ จันทร์โอชา นายกรัฐมนตรี และหัวหน้าคณะรักษาความสงบแห่งชาติ (คสช.)   สั่งการให้ทุกหน่วยงานราชการ และรัฐวิสาหกิจที่มีพื้นที่เป็นของตัวเอง ไปสำรวจกล้องวงจรปิดทุกตัวจะต้องพร้อมใช้งานได้  เนื่องจากเกิดเหตุการณ์ที่ผ่านมา แต่กลับมีการรายงานว่ากล้องวงจรปิดในพื้นที่เสีย  ซึ่งถ้าหากพบว่ากล้องวงจรปิดในพื้นที่ใดเสียหัวหน้าหน่วยงานนั้นจะต้องรับผิดชอบ โดยถือว่าคือมาตรการรักษาความปลอดภัย.  ,neutral
22,22,ลุย!บิ๊กคลีนนิ่งเดย์ป้อง'หนู'บุกสภาฯซ้ำ ,https://www.dailynews.co.th/politics/577578,2017-06-03T18:34:52.202Z,“เลขาสภาฯ” นำขรก.ลุยบิ๊กคลีนนิ่งเดย์  ทำความสะอาดครั้งใหญ่  เรียกความเชื่อมั่นสถานที่ราชการ-ป้องกันหนูบุกสภาฯซ้ำ ,เมื่อวันที่ 3 มิ.ย.เวลา 09.00 น.ที่รัฐสภา นายสรศักดิ์ เพียรเวช เลขาธิการสภาผู้แทนราษฎร นำคณะผู้บริหาร บุคลากร สำนักงานเลขาธิการสภาฯ สำนักงานเขตดุสิต กทม.ร่วมกันทำกิจกรรมทำความสะอาดบริเวณลานพระบรมราชานุสาวรีย์ รัชกาลที่ 7  ตามโครงการ “วันแห่งการรวมใจ เพื่อสภาพแวดล้อมอนามัยของชาวสภาฯ” โดยมีวัตถุประสงค์เพื่อเตรียมความพร้อมใน อาคาร สถานที่และสิ่งแวดล้อมของสำนักงานเลขาธิการฯให้เป็นไปอย่างมีประสิทธิภาพ และเพื่อเป็นการรณรงค์สร้างจิตสำนึกให้ตระหนักถึงความสำคัญของการดูแลรักษาความสะอาดสถานที่ราชการ  โดยนายสรศักดิ์ กล่าวว่า ยินดีทุกฝ่ายที่ให้ความร่วมมือเพื่อสร้างประโยชน์แก่ทางราชการและสร้างความเชื่อมั่นให้องค์กรสภาฯโดยรัฐสภาเป็นสถานที่สำคัญที่มีบุคคลสำคัญเดินทางมาปฏิบัติงาน จึงมีความจำเป็นที่สิ่งแวดล้อม สุขอนามัยจะต้องมีความสะอาด ได้มาตรฐาน และจากกรณีเหตุการณ์พบหนูไต่อยู่บนถาดกับข้าวที่วางอยู่ในตู้ขายอาหาร ภายในสโมสรรัฐสภา ทำให้เราขาดความเชื่อมั่น ซึ่งหลังจากวันเราได้ส่งเจ้าหน้าที่ทำการตรวจสอบทันที โดยได้รับความร่วมมือจากหลายหน่วยงาน อาทิ กระทรวงสาธารณสุขและสำนักงานเขตดุสิต ซึ่งผลการตรวจสอบพบว่ามีหนูอยู่จริง หลังจากวันนั้นตนสั่งให้ดำเนินการทำความสะอาดใหญ่มาตลอด 4 สัปดาห์และครั้งนี้เป็นการทำความสะอาดครั้งที่ 5  นอกจากนี้ ยังได้กำจัดแหล่งที่เป็นช่องทางที่พบว่าหนูจะเข้ามายังภายในสโมสรรัฐสภาทั้งหมด จนถึงวันนี้ก็ไม่พบว่ามีหนูในพื้นที่ดังกล่าวแล้ว  ทั้งนี้ สิ่งที่สำคัญที่สุดคือการทำความสะอาด แต่เท่านั้นยังไม่เพียงพอเราต้องสร้างกลไกเรียกความเชื่อถือและความเชื่อมั่นกลับคืนมา คือ การฉีดน้ำยาฆ่าเชื้อพื้นที่ต่างๆทั่วบริเวณอาคารรัฐสภา.  ,neutral
23,23,"นายกฯ ยัง""จุ๊ๆ""งดคุยสื่อ บอก""เจ็บฟัน""  ",https://www.dailynews.co.th/politics/577128,2017-06-03T22:11:18.692Z,นายกฯ ยัง 'จุ๊ๆ' งดคุยสื่อบอก 'เจ็บฟัน' แจกเสื้อชดเชย หลังไม่ได้ร่วมออกกำลังกาย ก่อนเดินตรวจการก่อสร้างอาคารในทำเนียบฯ   ,"เมื่อเวลา 16.00 น. วันที่ 31 พ.ค. ที่ห้องโถงตึกสันติไมตรี ทำเนียบรัฐบาล พล.อ.ประยุทธ์ จันทร์โอชา นายกรัฐมนตรี และหัวหน้าคณะรักษาความสงบแห่งชาติ (คสช.) พร้อมด้วยพล.อ.วิลาศ อรุณศรี เลขาธิการนายกรัฐมนตรี พล.อ.สกล ชื่นตระกูล ที่ปรึกษานายกรัฐมนตรี คณะทำงาน ได้ลงมาพบปะข้าราชการ และร่วมยืดเส้นยืดสายในช่วงท้ายของการออกกำลังกายก่อนที่จะขอโทษเจ้าหน้าที่ที่ลงมาช้า เนื่องจากได้ทำงานอยู่ แต่จะชดเชยโดยการแจกเสื้อยืดออกกำลังกายคนละ 1 ตัว เป็นการชดเชยความผิด ทั้งหมดประมาณ 200 ตัว จากนั้นนายกรัฐมนตรี ได้เดินตรวจเยี่ยมความคืบหน้าการก่อสร้างอาคารเรือนรับรอง หลังตึกไทยคู่ฟ้า ที่อยู่ระหว่างการก่อสร้าง และ ความคืบหน้า การก่อสร้างอาคารตึกบัญชาการ 1 และ 2  ทั้งนี้ ก่อนขึ้นไปปฏิบัติภารกิจบนตึกไทยคู่ฟ้า นายกรัฐมนตรีได้หันมาโบกมือก่อนที่จะเอานิ้วชี้ไปแตะที่ริมฝีปาก แสดงสัญลักษณ์ ว่าจะไม่พูด พร้อมตอบว่า ""เจ็บฟัน"" ก่อนจะเดินขึ้นตึกไทยคู่ฟ้าทันที ทั้งนี้ผู้สื่อข่าวรายงานว่า ในเวลา 15.30 น. นายวิษณุ เครืองาม รองนายกรัฐมนตรี และนายมีชัย ฤชุพันธุ์ ประธานคณะกรรมการร่างรัฐธรรมนูญ(กรธ.) เข้าพบคาดว่า หารือเรื่องเกี่ยวกับข้อกฎหมายต่างๆ.  ",red
24,24,เผยเชียงใหม่อ่วมวาตภัยบ้านเรือนเสียหาย50หลัง ,https://www.dailynews.co.th/politics/577939,2017-06-05T10:00:13.268Z,ปภ.แจง 'เชียงใหม่' อ่วมวาตภัย 1 อำเภอ บ้านเรือนเสียหาย 50 หลัง! ไร้เจ็บ-ตาย ด้าน 'ปภ.' เร่งให้การช่วยเหลือผู้ประสบภัย  ,"เมื่อวันที่ 5 มิ.ย. นายฉัตรชัย พรหมเลิศ อธิบดีกรมป้องกันและบรรเทาสาธารณภัย(ปภ.) กล่าวว่า เมื่อวันที่ 3 มิ.ย.ที่ผ่านมาเกิดวาตภัยในพื้นที่ต.ดอยเต่า อ.ดอยเต่า จ.เชียงใหม่ บ้านเรือนประชาชนได้รับความเสียหาย 50 หลัง ไม่มีผู้บาดเจ็บและเสียชีวิต ทั้งนี้ ปภ.ได้ประสานจังหวัด หน่วยทหาร องค์กรปกครองส่วนท้องถิ่น(อปท.) และหน่วยงานที่เกี่ยวข้องเร่งให้การช่วยเหลือผู้ประสบภัยในเบื้องต้น โดยแจกจ่ายเครื่องอุปโภคบริโภค กระเบื้องมุงหลังคาและวัสดุอุปกรณ์ซ่อมแซมบ้านเรือนแก่ผู้ประสบภัยโดยด่วนแล้ว ""จัดเจ้าหน้าที่สำรวจ ประเมินและจัดทำบัญชีข้อมูล ความเสียหายเพื่อดำเนินการช่วยเหลือตามระเบียบกระทรวงการคลังฯ ทั้งการชดเชยความเสียหายของบ้านเรือนเป็นวัสดุก่อสร้างหรือจ่ายเงินช่วยเหลือตามความเหมาะสม ทั้งนี้ประชาชนที่ได้รับความเดือดร้อนจากวาตภัยสามารถติดต่อขอความช่วยเหลือได้ทางสายด่วนนิรภัย 1784 ตลอด 24 ชั่วโมง เพื่อประสานให้การช่วยเหลือโดยด่วนต่อไป""นายฉัตรชัย กล่าว.",neutral
25,25,"แจงคำย่อ""ผู้บัญชาการทหารสูงสุด""ใช้""ผบ.ทสส."" ",https://www.dailynews.co.th/politics/577256,2017-06-03T22:16:58.518Z,บก.ทท. ออกหนังสือแจงสื่อ คำย่อ “ผู้บัญชาการทหารสูงสุด” ใช้ ผบ.ทสส. ตามพ.ร.บ.จัดระเบียบราชการกระทรวงกลาโหม พ.ศ. 2551  ,เมื่อวันที่ 1 มิ.ย. ผู้สื่อข่าวรายงานว่า พล.ท.ชัยพฤกษ์ อัยยะภาคย์ เจ้ากรมกิจการพลเรือนทหาร ได้ออกเอกสารที่ กห.0306/1734  ลงวันที่ 31 พ.ค. 2560 ถึงสื่อมวลชน เรื่องขอชี้แจงการใช้คำย่อชื่อส่วนราชการ กองบัญชาการกองทัพไทย และคำย่อตำแหน่งผู้บัญชาการทหารสูงสุด โดยระบุข้อความว่า เนื่องจากในปัจจุบันกองบัญชาการทหารสูงสุดได้แปรสภาพเป็นกองบัญชาการกองทัพไทย และได้มีพ.ร.บ.จัดระเบียบราชการกระทรวงกลาโหม พ.ศ. 2551 ซึ่งประกาศใช้เมื่อวันที่ 31 ม.ค. 2551 กำหนดให้กองบัญชาการกองทัพไทย เป็นส่วนราชการของกองทัพไทยภายใต้กระทรวงกลาโหม โดยมีผู้บัญชาการทหารสูงสุดเป็นผู้บังคับบัญชา ทางกรมกิจการพลเรือนทหาร กองบัญชาการกองทัพไทย ขอเรียนชี้แจงสื่อมวลชนกรณีการใช้คำย่อส่วนราชการและคำย่อตำแหน่งที่กำหนดใช้ในพ.ร.บ.จัดระเบียบราชการกระทรวงกลาโหม พ.ศ.2551 ดังนี้ -กองทัพไทย ใช้คำย่อ ทท. -กองบัญชาการกองทัพไทย คำย่อ บก.ทท. -ผู้บัญชาการทหารสูงสุด คำย่อ ผบ.ทสส.,neutral
26,26,ทอ.ลอกคลองรับมือฝนถล่ม ขนกระสอบทรายช่วยชาวบ้าน ,https://www.dailynews.co.th/politics/577169,2017-06-03T22:11:37.541Z,ทอ.รับมือพายุฝนถล่ม กองบิน 4 นำกำลังพลขุดลอกคูคลองให้น้ำไหลผ่าน ขณะที่ กองบิน 5 ขนกระสอบทรายไปช่วยชาวบ้านที่ถูกน้ำท่วม,เมื่อวันที่ 31 พ.ค. นาวาอากาศเอกพูนศักดิ์ ปิยะรัตน์ ผู้บังคับการ กองบิน 4 ในฐานะผู้อำนวยการศูนย์บรรเทาสาธารณภัย กองบิน 4 สั่งการให้ ศูนย์บรรเทาสาธารณภัย กองบิน 4 เตรียมการป้องกันอุทกภัย โดยนำทหารกองประจำการ กองบิน 4 ดำเนินการลอกคูคลอง รวมทั้งกำจัดวัชพืชที่กีดขวางทางน้ำในเส้นทางที่น้ำไหลผ่าน เพื่อเปิดทางน้ำให้น้ำระบายได้สะดวก บริเวณช่องทางกองบิน 4 ขณะที่ นาวาอากาศเอก สรวิชญ์ สุรกุล ผู้อำนวยการศูนย์บรรเทาสาธารณภัยกองบิน 5 ได้นำกำลังของศูนย์บรรเทาสาธารณภัยกองบิน 5 ร่วมกันกอบกระสอบทรายเพื่อช่วยเหลือประชาชนในพื้นที่ อ.เมือง จ.ประจวบคีรีขันธ์ เนื่องจากเกิดมรสุมและฝนตกอย่างต่อเนื่องทำให้บางพื้นที่เกิดน้ำท่วมขัง ณ โรงฆ่าสัตว์ อ.เมือง จ.ประจวบคีรีขันธ์.,neutral
27,27,ปชป.ฝากสนช.ทำกฎหมายป้องโกงเลือกตั้ง ,https://www.dailynews.co.th/politics/577755,2017-06-04T08:00:42.524Z,'องอาจ' ฝากสนช. ทำกฎหมายกกต. ป้องกันทุจริตเลือกตั้ง ชี้เป็นเรื่องสำคัญมากกว่าเซตซีโร่กกต.  ,เมื่อวันที่ 4 มิ.ย. นายองอาจ คล้ามไพบูลย์ รองหัวหน้าพรรคประชาธิปัตย์ กล่าวถึงร่างพระราชบัญญัติประกอบรัฐธรรมนูญ (พ.ร.ป.)ว่าด้วยคณะกรรมการการเลือกตั้ง (กกต.) ที่กำลังอยู่ระหว่างการพิจารณาของสภานิติบัญญัติแห่งชาติ (สนช.) ในประเด็นเซตซีโร่ กกต.ว่า ตนคิดว่าไม่ใช่เรื่องสำคัญ และไม่น่าจะส่งผลกระทบต่อการจัดการเลือกตั้ง แต่เรื่องที่สำคัญกว่าคือ ทำอย่างไรให้การเลือกตั้งเป็นไปโดยสุจริตและเที่ยงธรรม เพราะในอดีตที่ผ่านมา พบว่าการเลือกตั้งทั้งระดับชาติและระดับท้องถิ่น ถูกครหานินทาว่ามีการทุจริตกันค่อนข้างมาก กลไกอำนาจรัฐในพื้นที่ก็วางตัวไม่เป็นกลาง มีการใช้เงินเพื่อซื้อเสียงกลายเป็นวงจรอุบาทว์ของการเมืองไทยอย่างต่อเนื่อง ดังนั้นเพื่อให้ร่างกฎหมายดังกล่าวช่วยป้องกันการทุจริตเลือกตั้ง ตนขอฝากให้สนช.คำนึงถึงแนวทางการพิจารณาร่างกฎหมายคือ 1.ควรเป็นกฎหมายที่ออกแบบมาเพื่อป้องกันปัญหาการทุจริตต่างๆ ที่เกี่ยวข้องกับการเลือกตั้งโดยเฉพาะการซื้อสิทธิ์ขายเสียง 2.โครงสร้างการทำงานของกกต. ควรเอื้อต่อการป้องกันการทุจริตเลือกตั้ง เมื่อพบการทุจริตควรสืบสวนสอบสวนหาหลักฐานนำผู้กระทำผิดมาลงโทษให้ได้โดยเร็ว 3.มีวิธีการคุ้มครองพยานให้ได้ผลอย่างจริงจัง 4.สร้างกลไกให้การทำงานของกกต. ตั้งแต่ส่วนกลางไปจนถึงเจ้าหน้าที่ระดับต่างๆในพื้นที่ รวมถึงผู้ตรวจการเลือกตั้งต้องทำงานสอดประสานกันอย่างมีเอกภาพ และ 5.เน้นการทำงานเชิงรุก สร้างเครือข่ายเพื่อหนุนช่วยการทำงานของกกต. ให้มีประสิทธิภาพ อย่างไรก็ตามหวังว่ากฎหมายกกต.ที่อยู่ระหว่างการพิจารณาของสนช.ขณะนี้จะเป็นกฎหมายที่ช่วยทำให้การเลือกตั้งเป็นไปโดยสุจริตเที่ยงธรรมอย่างแท้จริง ช่วยขจัดพวกโกงเลือกตั้ง พวกซื้อเสียงไม่ให้สามารถทุจริตเลือกตั้งได้อีกต่อไป.  ,neutral
28,28,'กกจ.'เอาจริงรวบแรงงานเถื่อนลอบทำงาน 21 คน ,https://www.dailynews.co.th/politics/577610,2017-06-03T18:41:43.603Z,รวบแรงงานเวียดนามเถื่อน กลางกรุง21 คน ลอบทำงานเย็บผ้า โดนแจ้งข้อหาอาน ส่วนนายจ้างหายจ้อยประสานตร.สืบหาตัวดำเนินคดี,"เมื่อวันที่ 3 มิ.ย.นายวรานนท์ ปีติวรรณ อธิบดีกรมการจัดหางาน (กกจ.) กล่าวว่า เมื่อช่วงเย็นวันที่ 2 มิ.ย.ที่ผ่านมา เจ้าหน้าที่ชุดปฏิบัติการป้องกันและแก้ไขปัญหาแรงงานต่างด้าว กกจ. และเจ้าหน้าที่ตำรวจ สน.ดินแดงเข้าตรวจสอบตึกแถว 4 คูหาในซ.ประชาสงเคราะห์ 2 เขตดินแดง กรุงเทพฯ หลังมีผู้ร้องเรียนสายด่วนกรมการจัดหางาน 1694 ว่ามีแรงงานต่างด้าวลักลอบทำงานตัดเย็บเสื้อผ้าในพื้นที่ดังกล่าว จากการตรวจสอบพบแรงงานต่างด้าวสัญชาติเวียดนาม จำนวน 21 คนกำลังตัดเย็บเสื้อผ้า เป็นชาย 8 คน หญิง 13 คน ไม่มีใบอนุญาตทำงาน ไม่มีเอกสารการเดินทางและเอกสารการเดินทางอยู่ในราชอาณาจักรสิ้นสุด นอกจากนี้ยังพบแรงงานต่างด้าวสัญชาติอินเดีย เป็นเพศชายกำลังเร่ขายเสื้อผ้าอีก 1 คน ไม่มีเอกสารการเดินทางและใบอนุญาตทำงาน ส่วนนายจ้างขณะตรวจค้นพบเป็นนายจ้างต่างด้าว จำนวน 1 ราย ส่วนตึกอีก 3 คูหาเป็นนายจ้างคนไทยแต่ไม่พบตัวขณะเข้าตรวจสอบ ซึ่งจะได้ประสานพนักงานสอบสวนสืบหานายจ้าง เพื่อรับทราบข้อกล่าวหาต่อไป  เจ้าหน้าที่ได้ควบคุมตัวทั้งหมดส่งพนักงานสอบสวน สน.ดินแดง เพื่อดำเนินคดีตามกฎหมาย นายวรานนท์ กล่าวอีกว่า แรงงานต่างด้าวทั้ง 22 คน มีความผิดตามพ.ร.บ.การทำงานของคนต่างด้าว พ.ศ.2551 มาตรา 51 ข้อหาทำงานโดยไม่ได้รับใบอนุญาต ต้องระวางโทษจำคุกไม่เกิน 5 ปีหรือปรับตั้งแต่ 2,000 - 100,000 บาท หรือทั้งจำทั้งปรับ และถูกส่งกลับออกนอกประเทศ และมีความผิดตาม พ.ร.บ.คนเข้าเมือง พ.ศ.2522 มาตรา 81 ข้อหาเป็นคนต่างด้าวอยู่ในราชอาณาจักร โดยไม่ได้รับอนุญาตหรือการอนุญาตสิ้นสุด หรือถูกเพิกถอน ส่วนนายจ้างดำเนินคดีข้อหารับคนต่างด้าวที่ไม่มีใบอนุญาตทำงานเข้าทำงาน ต้องระวางโทษปรับตั้งแต่ 10,000-100,000 บาท ต่อคนต่างด้าวที่จ้าง 1 คนและข้อหาให้คนต่างด้าวหลบหนีเข้าเมืองเข้าพักอาศัยซ่อนเร้นเพื่อให้คนต่างด้าวนั้นพ้นการจับกุม ตาม พ.ร.บ.คนเข้าเมือง พ.ศ.2522.    ",neutral
29,29,จ่อขยายเวลาสร้างสภาฯใหม่ เหตุติดปัญหาส่งมอบพื้นที่ ,https://www.dailynews.co.th/politics/577581,2017-06-03T18:34:54.713Z,“เลขาสภาฯ” เผย ขยายเวลาโปรเจ็กต์สร้างรัฐสภาใหม่รอบ 3  เหตุติดปัญหาส่งมอบพื้นที่ จ่อพิจารณาตัวเลขต่อเวลาผู้รับเหมา 926 วัน ลั่นสิ้นปี 60 ต้องคืบ 50 เปอร์เซ็นต์,"เมื่อวันที่ 3 มิ.ย.ที่รัฐสภา นายสรศักดิ์ เพียรเวช เลขาธิการสภาผู้แทนราษฎร กล่าวถึงความคืบหน้าการก่อสร้างอาคารรัฐสภาแห่งใหม่ว่า การก่อสร้างในปี 60 ตนได้พูดคุยกับบริษัทผู้รับเหมาว่าในวันที่ 31 ธ.ค.นี้ การดำเนินการจะต้องมีความคืบหน้า 50 เปอร์เซ็นต์ ซึ่งผู้รับเหมายืนยันว่าจะดำเนินการตามที่พูดคุยกัน โดยเดือนมิ.ย.ผู้รับเหมาดำเนินการไปแล้ว 36 เปอร์เซ็นต์  ส่วนจะเสร็จทันตามกรอบเวลาหรือเสร็จก่อนกรอบเวลาหรือไม่นั้น ตนได้พูดคุยกับผู้รับเหมาแล้วว่าเรามีความจำเป็นต้องขยายระยะเวลาอีก 1 ครั้งในเร็วๆนี้หรือในสิ้นปีนี้ จากเดิมที่ขอขยายไปแล้ว 2 ครั้ง โดยตนได้สั่งการให้ฝ่ายเจ้าหน้าที่และที่ปรึกษาบริหารโครงการดูตัวเลขที่บริษัทผู้รับเหมาเสนอขอขยายเวลา 926 วัน ว่ามีความเหมาะสมหรือไม่ ก่อนที่จะส่งให้คณะกรรมการตรวจการจ้างโครงการก่อสร้างอาคารรัฐสภาแห่งใหม่พิจารณา และนำเสนอมาให้ตนพิจารณาอีกครั้งให้รอบคอบ นายสรศักดิ์ กล่าวต่อว่า การขยายระยะเวลาดังกล่าว เนื่องจากยังมีปัญหาเรื่องการส่งมอบพื้นที่ยังไม่เรียบร้อย เมื่อมีการขยายเวลาเราได้พูดคุยกับผู้รับเหมาเป็นการภายในว่าต้องให้เสร็จภายในวันที่ 31 ธ.ค.62 ให้สามารถเข้าอยู่ได้ในปี 63 ถ้าไม่มีปัญหาอื่นๆ ตนคาดว่าจะเป็นไปตามกรอบเวลาดังกล่าว สำหรับงบประมาณในการก่อสร้างในปีนี้อยู่ที่ 3,000 ล้านบาท ซึ่งเบิกจ่ายใช้ดำเนินการไปแล้วตั้งแต่วันที่ 1 ต.ค.59 จนถึงขณะนี้ประมาณ 2,000ล้านบาท  ส่วนงบประมาณที่จะใช้ดำเนินการในปี 61 ประมาณ 3,900 ล้านบาท.  ",neutral
30,30,ชี้รัฐบาลปราบธุรกิจมืดไม่กระทบท่องเที่ยว ,https://www.dailynews.co.th/politics/577942,2017-06-05T10:00:15.646Z,“บิ๊กเจี๊ยบ”ชี้รัฐบาลปราบธุรกิจมืดไม่กระทบท่องเที่ยว ชวนไทยเที่ยวไทยพยุงการท่องเที่ยวของประเทศ แม้เกิดระเบิดหลายจุดทั่วโลก  ,เมื่อวันที่ 5 มิ.ย. ที่ทำเนียบรัฐบาล  พล.อ.ธนะศักดิ์ ปฏิมาประกร รองนายกรัฐมนตรี กล่าวถึงกรณีที่พล.อ. ประยุทธ์ จันทร์โอชา นายกรัฐมนตรี ระบุว่าการชะลอตัวของเศรษฐกิจไทยส่วนหนึ่งเป็นผลจากการเข้มงวดของรัฐบาลในการปราบปรามธุรกิจผิดกฎหมายซึ่งมีสัดส่วน 1 ใน 3 ของผลิตภัณฑ์มวลรวมในประเทศ (จีดีพี) ว่า ด้านการท่องเที่ยวของไทยเป็นอุตสาหกรรมที่เกื้อกูลต่อความมั่นคง เศรษฐกิจ และสังคม ที่ผ่านมาการท่องเที่ยวของไทยถือว่าประสบความสำเร็จ และสามารถสร้างรายได้เข้าประเทศจำนวนมากตามเป้าหมายที่ได้ประเมิน อย่างไรก็ตามอยากขอให้คนไทยทุกคนช่วยกันเป็นเจ้าบ้านที่ดี ต้อนรับผู้มาเยือน พร้อมช่วยเป็นหูเป็นตาความไม่ปกติต่างๆ เพราะอุตสาหกรรมท่องเที่ยวนั้นจะกระจายเงินสู่ท้องถิ่นได้อย่างทั่วถึง เมื่อถามว่ามีการประเมินการท่องเที่ยวอย่างไร หลังจากมีเหตุระเบิดเกิดขึ้นบ่อยครั้ง พล.อ.ธนะศักดิ์ กล่าวว่า รัฐบาลพยายามเน้นย้ำให้คนไทยเที่ยวในประเทศ และได้รับการตอบรับอย่างดี เมื่อคนไทยมาเที่ยวแล้ว ชาวต่างชาติจะมาหรือไม่นั้น เป็นอีกเรื่องหนึ่ง แต่ไทยเที่ยวไทยก่อให้เกิดความรักชาติ รักท้องถิ่น และสามารถแลกเปลี่ยนความคิดเห็นกันได้ ทั้งนี้ ตนอยากบอกว่าทุกพื้นที่ทั่วโลกมีเหตุการณ์ความรุนแรงด้วยกันทั้งสิ้น จึงอยู่ที่ว่าเราจะช่วยกันอย่างไร ประชาชนต้องช่วยกันบอกกล่าวตักเตือน ป้องกันเหตุไม่ให้เกิดขึ้น.  ,yellow
31,31,"สำนึกผิด""วัน อยู่บำรุง""หอบพวงมาลัยขอโทษ""บิ๊กตู่"" ",https://www.dailynews.co.th/politics/577104,2017-06-03T22:11:35.166Z,“วัน อยู่บำรุง” หอบพวงมาลัยขอโทษ นายกฯ -คสช. หลังสำนึกผิด หวังได้รับการอภัย  ,เมื่อวันที่ 31 พ.ค. ที่ศูนย์บริการประชาชน สำนักปลัดสำนักนายกรัฐมนตรี (ฝั่งก.พ.) นายวัน อยู่บำรุง อดีตผู้สมัครส.ส.กทม. พรรคเพื่อไทย เดินทางมาขอพบนาย สมภาศ นิลพันธ์ รองปลัดสำนักนายกรัฐมนตรี พร้อมกับพวงมาลัย เพื่อกล่าวคำขอโทษ หลังจากเมื่อวันที่ 30 พ.ค. ได้แสดงความคิดเห็นผ่านเฟซบุ๊กต่อว่าการทำงานของ พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) อย่างรุนแรง นายวัน เปิดเผยหลังกล่าวคำขอโทษว่า  เมื่อวันที่ 30 พ.ค.ได้โพสต์ข้อความลงเฟซบุ๊กด้วยความที่ตนอารมณ์ร้อน เลยโพสต์ต่อว่าคสช.ค่อนข้างหยาบคาย  แต่เมื่อเวลาผ่านไป2-3ชั่วโมง ทราบว่ากระทำตัวไม่เหมาะสม และได้นอนคิดทั้งคืนว่าทำตัวไม่เหมาะสม  จึงประสานผ่าน ผู้กำกับสน.แสมดำ ขอให้ช่วยประสานมาถึง คสช. เพื่อกล่าวคำขอโทษ ตนเป็นคนพูดจริงทำจริง เมื่อกล้าทำก็กล้ารับ  รู้ว่าเมื่อทำผิดก็อยากมากราบขอโทษ เมื่อถามว่าการได้พบแม่ทัพภาคที่1 ได้มีการพูดคุยอะไรหรือไม่ นายวันกล่าวว่า อย่างอื่นไม่ขอพูด พร้อมกับเดินออกจากวงสัมภาษณ์ขึ้นรถกลับทันที อย่างไรก็ตามก่อนที่นายวันจะเดินทางมาขอโทษนั้น ได้โพสต์ข้อความลงเฟซบุ๊กส่วนตัวว่า “ด้วยเมื่อวันที่ 30 พ.ค.2560 กระผมนายวัน อยู่บำรุง ได้กล่าวถ้อยคำผ่านเฟซบุ๊ก ตำหนิกล่าวหาคสช. ท่านนายกรัฐมนตรีและคณะทหารหลายประเด็น ซึ่งเป็นเรื่องไม่เหมาะสมและอาจจะเข้าข่ายการกระทำผิด ผมได้มาตรวจสอบข้อความแล้วเป็นเรื่องไม่ถูกต้องก่อให้เกิดความเสียหายต่อคณะคสช.และผู้บริหารระดับสูงของรัฐบาล ผมสำนึกผิดจึงกราบขอโทษคณะผู้บริหารของรัฐบาลและคสช.ด้วย หวังว่าพวกท่านคงให้อภัยในความผิดพลาดครั้งนี้ กราบขอบพระคุณล่วงหน้า”.,yellow
32,32,"""ศรีสุวรรณ""อ้างตร.หวังประโยชน์ลงชื่อจับ""เปรี้ยว""90คน ",https://www.dailynews.co.th/politics/577915,2017-06-05T08:00:11.287Z,“ศรีสุวรรณ”จ่อร้องผู้ตรวจการฯ หลังติดใจปม ตำรวจลงชื่อจับกุม “เปรี้ยว” 90 คน หวั่นลงชื่อหวังประโยชน์-ทำคดีเสียหายในชั้นศาล  ,เมื่อวันที่ 5 มิ.ย. นายศรีสุวรรณ จรรยา เลขาธิการสมาคมองค์การพิทักษ์รัฐธรรมนูญไทย เปิดเผยว่า ตามที่ปรากฏการเผยแพร่บันทึกการจับกุม น.ส.ปรียานุช โนนวังชัย หรือเปรี้ยว กับพวก ในบันทึกการจับกุมดังกล่าวปรากฏว่ามีรายชื่อนายตำรวจตั้งแต่ระดับสัญญาบัตรจนถึงชั้นประทวนมากกว่า 90 คนร่วมจับกุมนั้น จึงมีข้อสังเกตว่า ตำรวจที่ปรากฏรายชื่อในบันทึกการจับกุมกว่า 90 คนเป็นผู้ร่วมจับกุมจริงหรือไม่ และหากตำรวจบางคนที่ไม่ได้เข้าร่วมจับกุม แต่มีชื่อในบันทึกการจับกุมเพื่อหวังประโยชน์สิ่งใดหรือไม่ เพราะอาจทำให้คดีเสียหายได้ หรือในชั้นพิจารณาคดีจำเลยออกหมายเรียกให้ไปเป็นพยานหากตอบคำถามไม่ได้ก็จะทำให้คดีเสียหายมากซึ่งในคดีอาญา ศาลจะใช้ประมวลกฎหมายวิธีพิจารณาความอาญา มาตรา 227 วรรคสอง เป็นเหตุในการยกฟ้องได้ นายศรีสุวรรณ กล่าวอีกว่า ด้วยเหตุดังกล่าว สมาคมองค์การพิทักษ์รัฐธรรมนูญไทย จึงเตรียมนำคำร้องไปยื่นให้ผู้ตรวจการแผ่นดิน ในวันที่ 6 มิ.ย.นี้ เวลา 10.00 น. เพื่อให้พิจารณาและตรวจสอบว่า การที่มีรายชื่อเจ้าพนักงานตำรวจมีการจัดทำบันทึกการจับกุมผู้ต้องหาในคดีดังกล่าวมากกว่า 90 คนนั้น เป็นการปฏิบัติหน้าที่โดยไม่ชอบด้วยกฎหมายหรือไม่ เป็นผู้ร่วมจับกุมจริงหรือไม่ ได้ลงนามในบันทึกการจับกุมจริงทุกคนหรือไม่ และการมีชื่อในบันทึกการจับกุม หากไม่ได้ร่วมปฏิบัติการจับกุมจริง จะถือได้ว่าเป็นการกระทำเพื่อหวังประโยชน์อื่นใดในตำแหน่งหน้าที่ราชการ หรือเป็นการทุจริตต่อหน้าที่ราชการหรือไม่ นอกจากนี้ยังจะขอให้ผู้ตรวจการแผ่นดิน เสนอความเห็นไปยังนายกรัฐมนตรีและหน่วยงานที่เกี่ยวข้องเพื่อปรับปรุง แก้ไข กฎเกณฑ์หรือระเบียบว่าด้วยการจับกุมผู้ต้องหาในคดีอาญาเสียใหม่ให้เป็นไปตามข้อเท็จจริง เพื่อไม่ให้มีผลกระทบต่อรูปคดีในอนาคต และไม่เป็นภาระต่อกฎหมายว่าด้วยวินัยการเงินการคลังของรัฐต่อไปด้วย.,neutral
33,33,'ประยุทธ์'เผยงานถวายพระเพลิง พระบรมศพฯคืบหน้า95%  ,https://www.dailynews.co.th/politics/577503,2017-06-03T18:28:39.350Z,นายกฯ เผยงานถวายพระเพลิงพระบรมศพฯ คืบหน้าแล้วกว่าร้อยละ 95 ขอบคุณช่างฝีมือร่วมถวายงานพระราชพิธีสำคัญของปวงชนชาวไทย  ,"เมื่อเวลา 20.15 น. วันที่ 2 มิ.ย. พล.อ.ประยุทธ์ จันทร์โอชา นายกรัฐมนตรี และหัวหน้าคณะรักษาความสงบแห่งชาติ(คสช.) กล่าวผ่านรายการ ""ศาสตร์พระราชา สู่การพัฒนาอย่างยั่งยืน""ตอนหนึ่งถึงความคืบหน้าการจัดงานพระราชพิธีถวายพระเพลิงพระบรมศพ พระบาทสมเด็จพระปรมินทรมหาภูมิพลอดุลยเดช บรมนาถบพิตร ว่า ทั้งสิ่งปลูกสร้างประกอบพระเมรุมาศ และบูรณปฏิสังขรณ์ราชรถและพระยานมาศ มีความคืบหน้าเป็นไปตามแผนงานที่กำหนดไว้ สำหรับในเรื่องของการออกแบบและจัดสร้างพระเมรุมาศให้สมพระเกียรตินั้น ได้ยึดหลักโบราณราชประเพณีในการสร้างพระเมรุมาศของพระมหากษัตริย์ในสมัยกรุงรัตนโกสินทร์ ประกอบกับ แนวคิดคติไตรภูมิตามคัมภีร์พุทธศาสนา และคติความเชื่อเรื่องพระมหากษัตริย์ ในสถานะสมมุติเทพ ตามระบอบเทวนิยม ขณะนี้โครงสร้างพระเมรุมาศแล้วเสร็จไปกว่าร้อยละ 95 ส่วนอาคารประกอบ อาทิ พระที่นั่งทรงธรรม,ศาลาลูกขุน, ทับเกษตร, พลับพลายก เป็นต้น ก็มีความคืบหน้าไปมากนะครับ งานโครงสร้างของอาคารทุกหลังแล้วเสร็จไปกว่าร้อยละ 80 และอยู่ระหว่างการติดตั้งวัสดุและองค์ประกอบอาคาร “ผมขอขอบคุณเหล่าช่างฝีมือ ทั้งที่เป็นข้าราชการกรมศิลปากร, ศิลปิน และจิตอาสาในสาขาต่างๆ ทั้งงานสถาปัตย กรรม, งานศิลปกรรมและงานประณีตศิลป์ ในการร่วมกันถวายงาน ถวายพระเกียรติ ดำเนินงานต่างๆ สำหรับงานพระราชพิธีสำคัญของปวงชนชาวไทยนี้ ซึ่งจะถูกจารึกเป็นส่วนหนึ่งของประวัติ- ศาสตร์โลก และได้รับการกล่าวขานชั่วลูกชั่วหลานต่อไป”พล.อ.ประยุทธ์ กล่าว พล.อ.ประยุทธ์ กล่าวอีกว่า ในการนี้ สมเด็จพระเจ้าอยู่หัวมหาวชิราลงกรณ บดินทรเทพยวรางกูร ทรงพระกรุณาโปรดเกล้าโปรดกระหม่อม พระราชทานอาหารมื้อเย็น สำหรับผู้ปฏิบัติงานทุกวัน นับเป็นพระมหากรุณาธิคุณอันหาที่สุดมิได้ และสร้างขวัญ กำลังใจต่อข้าราชการ เจ้าหน้าที่ และจิตอาสาอย่างล้นพ้น อีกทั้ง ทรงพระกรุณาโปรดเกล้าโปรดกระหม่อม จัดกิจกรรมโครงการจิตอาสาประดิษฐ์ดอกไม้จันทน์พระราชทาน ณ ลานพระราชวังดุสิต  เพื่อทูลเกล้าทูลกระหม่อมถวายในพระราชพิธีถวายพระเพลิงพระบรมศพฯ โดยมีหน่วยงานภาครัฐ,  ภาคเอกชน ตลอดจนบริษัท ห้างร้าน และกลุ่มจิตอาสาต่างๆ ได้พร้อมใจกันสอนประดิษฐ์ดอกไม้จันทน์ แก่ประชาชนที่เข้าร่วมกิจกรรม เพื่อแสดงความจงรักภักดีและน้อมรำลึกในพระมหากรุณาธิคุณหาที่สุดมิได้ พล.อ.ประยุทธ์ กล่าวด้วยว่า นอกจากนี้ สมเด็จพระเจ้าอยู่หัว ทรงพระกรุณาโปรดเกล้าฯ ให้จัดการแสดงดนตรี ณ พระลานพระราชวังดุสิต เพื่อน้อมรำลึกถึงพระมหากรุณาธิคุณและเผยแพร่พระปรีชาสามารถของพระบาทสมเด็จพระปรมินทรมหาภูมิพลอดุลยเดช ซึ่งนอกจากจะทรงปฏิบัติพระราชกรณียกิจเพื่อพสกนิกรชาวไทยแล้ว ยังทรงพระราชนิพนธ์เพลง อันทรงคุณค่า มีความหมายลึกซึ้ง โดยสามารถร่วมกิจกรรมนี้ได้ ทุกวันเสาร์ตั้งแต่เวลา 19.00 น. เป็นต้นไป.",neutral
34,34,ก.แรงงานปูพรมตรวจไซต์งานก่อสร้าง-กิจการเสี่ยง ,https://www.dailynews.co.th/politics/578926,2017-06-10T23:08:20.252Z,"“บิ๊กบี้.' ลุยหนัก ปูพรมตรวจไซต์งานก่อสร้างและกิจการเสี่ยง หลังเกิดเหตุถี่ทำคนเจ็บ-ตาย ตั้งเป้าตรวจทั่วปท. 6,400แห่ง อึ้งพบ 216 ไม่ทำตามกฎหมาย","เมื่อวันที่ 10 มิ.ย.นายสุเมธ มโหสถ อธิบดีกรมสวัสดิการและคุ้มครองแรงงาน (กสร.) เปิดเผยว่า ช่วงที่ผ่านมาเกิดอุบัติเหตุจากการทำงานบ่อยครั้ง โดยเฉพาะในกิจการก่อสร้างนั้น กสร. จึงได้ดำเนินมาตรการตรวจความปลอดภัยในการทำงานโดยจัดทีมตรวจความปลอดภัยฯ เฉพาะกิจงานก่อสร้างที่มีความเสี่ยงพิเศษในพื้นที่กรุงเทพฯ และปริมณฑลควบคู่ไปกับการตรวจตามมาตรการ 3-3-2 ที่ดำเนินการตรวจสถานประกอบกิจการที่มีการใช้เครนหรือปั้นจั่น โดยมีเป้าหมายในการตรวจสถานประกอบกิจการ 6,377 แห่งทั่วประเทศ ตั้งแต่เดือนก.พ.-พ.ค.ที่ผ่านมา มีสถานประกอบกิจการผ่านการตรวจแล้ว 580 แห่ง ในจำนวนนี้มีสถานประกอบกิจการที่ปฏิบัติไม่ถูกต้องตามกฎหมายความปลอดภัยฯ 216 แห่ง ซึ่งพนักงานตรวจความปลอดภัยได้กำกับดูแลให้ปฏิบัติตามกฎหมายแล้ว อธิบดีกสร. กล่าวด้วยว่า กสร.จะดำเนินการตรวจสถานประกอบกิจการก่อสร้างที่มีความเสี่ยงพิเศษและสถานประกอบกิจการที่มีการใช้เครนหรือปั้นจั่นอย่างต่อเนื่อง ตามเป้าหมายที่ตั้งไว้ รวมทั้งได้ประสานความร่วมมือหน่วยงานราชการและหน่วยงานรัฐวิสาหกิจ ที่มีการทำสัญญาว่าจ้างบริษัทเอกชนและบริษัทรับเหมา ในการปฏิบัติตามกฎหมายความปลอดภัยในการทำงาน และมติคณะรัฐมนตรี (ครม.) เรื่องมาตรการป้องกันและควบคุมอุบัติเหตุในงานก่อสร้างของรัฐอย่างเคร่งครัด ทั้งนี้การตรวจความปลอดภัยดังกล่าว เป็นการดำเนินการตามข้อสั่งการของพล.อ.ศิริชัย ดิษฐกุล รมว.แรงงานเพื่อให้นายจ้าง ผู้ประกอบการปฏิบัติได้อย่างถูกต้องตามที่กฎหมายกำหนดเพื่อป้องกันอุบัติเหตุและลดอัตราการประสบอันตรายจากการทำงานในกลุ่มกิจการดังกล่าวให้เหลือน้อยที่สุด.",neutral
35,35,"คพ.เผย""รถเมล์"" สร้างมลพิษทางเสียงมากสุด ",https://www.dailynews.co.th/politics/578160,2017-06-06T14:01:43.507Z,คพ.เผยคุณภาพอากาศและเสียงดีขึ้นจาก 5 ปีก่อน  ระบุรถติด-อุตสาหกรรม-ก่อสร้างต้นเหตุมลพิษ  ชี้รถ “ปิกอัพ”พ่นควันดำเกินค่ามาตรฐาน ขณะที่“รถเมล์” สร้างมลพิษทางเสียงมากสุด  ,เมื่อวันที่ 6 มิ.ย. ที่กรมควบคุมมลพิษ (คพ.) กระทรวงทรัพยากรธรรมชาติและสิ่งแวดล้อม นางสุวรรณา เตียรถ์สุวรรณ รองอธิบดี คพ. ร่วมกับสำนักสิ่งแวดล้อม กทม. ได้ร่วมจัดสัมมนารับฟังความเห็นทิศทางการจัดการปัญหามลพิษทางอากาศและเสียง   ในกทม.และปริมณฑลพ.ศ.2560-2564 เพื่อรับฟังความคิดเห็นและข้อเสนอแนะจากผู้เกี่ยวข้องทุกภาคส่วน มาปรับปรุงแผนปฏิบัติการจัดการมลพิษทางอากาศและเสียงใน กทม.และปริมณฑล พ.ศ.2560-2564 โดยมีผู้เข้าร่วมให้ความเห็นจากหน่วยงานราชการสถาบันการศึกษา รัฐวิสาหกิจ เอกชน องค์กรพัฒนาเอกชน และประชาชนเข้าร่วมรับฟัง   นางสุวรรณา กล่าวว่า พื้นที่ กทม.มีการขยายตัวทางด้านเศรษฐกิจและอุตสาหกรรม มีการใช้ระบบการคมนาคมขนส่งค่อนข้างสูง สภาพการจราจรติดขัดประกอบกับกิจกรรมอื่นที่เป็นแหล่งกำเนิดมลพิษ เช่น อุตสาหกรรม และการก่อสร้างซึ่งช่วง 5 ปีที่ผ่านมา หน่วยงานต่างๆ ได้ดำเนินงานตามแผนปฏิบัติการจัดการมลพิษทางอากาศและเสียงใน กทม. พ.ศ.2555-2559 ซึ่งมีผลทำให้คุณภาพอากาศและเสียงดีขึ้น โดยในปี 2559 พบฝุ่นละออง ก๊าซโอโซนสารเบนซีน และเสียงเกินค่ามาตรฐาน ส่วนก๊าซซัลเฟอร์ไดออกไซด์ ก๊าซคาร์บอนมอนอกไซด์ และก๊าซออกไซด์ของโตรเจน อยู่ในเกณฑ์มาตรฐานและมีแนวโน้มลดลง จำนวนร้อยละยานพาหนะที่มีการระบายมลพิษเกินค่ามาตรฐาน ควันดำ รถปิกอัพ ร้อยละ 29.6 ก๊าซคาร์บอนมอนอกไซด์ รถแท็กซี่ ร้อยละ29.1 ก๊าซไฮโดรคาร์บอน รถแท็กซี่ ร้อยละ 49.1 เสียงดัง รถเมล์ ร้อยละ 12.8และการร้องเรียนมลพิษทางอากาศและเสียงจากอุตสาหกรรมและการก่อสร้างมีแนวโน้มเพิ่มมากขึ้น                    รองอธิบดี คพ. กล่าวต่อว่า ทั้งนี้คพ.และทางกทม. จึงจำเป็นดำเนินการอย่างต่อเนื่องเพื่อให้คงรักษาคุณภาพอากาศและเสียงไม่ให้อยู่ในภาวะวิกฤติ นอกจากนี้การใช้งานยานพาหนะข้ามพื้นที่ไปยังปริมณฑลทำให้การกระจายตัวของมลพิษที่ไม่ได้อยู่เฉพาะในพื้นที่ กทม. จึงต้องขยายขอบเขตพื้นที่การดำเนินงานไปยังปริมณฑลด้วย สำหรับร่างแผนปฏิบัติการจัดการมลพิษทางอากาศและเสียงใน กทม.และปริมณฑลพ.ศ.2560-2564 เป้าหมายตัวชี้วัดฝุ่นละอองขนาดไม่เกิน 10 ไมครอน (PM10)ค่าเฉลี่ย 24ชั่วโมง อยู่ในมาตรฐานไม่น้อยกว่าร้อยละ 99 ก๊าซโอโซน ค่าเฉลี่ย 8ชั่วโมง อยู่ในมาตรฐานไม่น้อยกว่าร้อยละ99 สารเบนซีน ค่าเฉลี่ยต่อปี กทม. ไม่เกิน 3.1 มคก./ลบ.ม. กทม. และปริมณฑล ไม่เกิน 2.7 มคก./ลบ.ม.  ระดับเสียง ค่าเฉลี่ย24 ชั่วโมง กทม. อยู่ในมาตรฐานไม่น้อยกว่า ร้อยละ 60 กทม. และปริมณฑล อยู่ในมาตรฐานไม่น้อยกว่า ร้อยละ72.  ,neutral
36,36,"ชาวบ้านเฮ""ปภ.""เผยน้ำท่วมขังคลี่คลายแล้วทุกจว. ",https://www.dailynews.co.th/politics/577295,2017-06-03T22:22:42.878Z,"ชาวบ้าน เฮ “ปภ.” เผยน้ำท่วมขังคลี่คลายแล้วทุกจว.สรุปเกิดอุทกภัย 25 จว. ปชช.ได้รับผลกระทบ 33,134 ครัวเรือน ดับ 5 ราย เตรียมพร้อมรับมือฝนตกหนักบางแห่ง  ","เมื่อวันที่ 1 มิ.ย. นายฉัตรชัย พรหมเลิศ อธิบดีกรมป้องกันและบรรเทาสาธารณภัย(ปภ.) กล่าวว่า ฝนที่ตกหนักต่อเนื่องในหลายพื้นที่ส่งผลให้เกิดน้ำไหลหลาก และน้ำเอ่อล้นตลิ่ง โดยตั้งแต่วันที่ 16 พ.ค. – 1 มิ.ย. มีพื้นที่เกิดสถานการณ์อุทกภัยใน 25 จังหวัด รวม 70 อำเภอ 261 ตำบล 1,452 หมู่บ้าน ประชาชนได้รับผลกระทบ 33,134 ครัวเรือน ผู้เสียชีวิต 5 ราย ปัจจุบันสถานการณ์คลี่คลายแล้วทุกจังหวัด ทั้งนี้ปภ.ได้ร่วมกับหน่วยทหาร และหน่วยงานที่เกี่ยวข้องเร่งให้การช่วยเหลือผู้ประสบภัยโดยด่วนแล้ว ทั้งการแจกจ่ายเครื่องอุปโภคบริโภคและน้ำดื่มสะอาด การดูแลสุขภาพอนามัย การจัดรถบริการประชาชน เพื่ออำนวยความสะดวกในการเดินทาง การซ่อมแซมถนนและสิ่งสาธารณูปโภคที่ได้รับความเสียหายให้สามารถใช้งานได้ตามปกติ นายฉัตรชัย กล่าวอีกว่า อย่างไรก็ตามจากการตรวจสอบสภาพอากาศกับกรมอุตุนิยมวิทยาพบว่าบริเวณประเทศไทยตอนบนจะมีฝนน้อยลง แต่บริเวณพื้นที่ภาคเหนือ ภาคกลาง ภาคตะวันออก และภาคใต้ รวมถึงกรุงเทพมหานคร และปริมณฑล ยังคงมีฝนตกหนักบางแห่งในระยะนี้ ปภ.จึงได้ประสานจังหวัด ศูนย์ปภ.เขต และสำนักงานปภ.จังหวัดในพื้นที่เสี่ยงภัยจัดเจ้าหน้าที่ติดตามสภาพอากาศและเฝ้าระวังสถานการณ์ภัยอย่างใกล้ชิด อีกทั้งจัดเตรียมเครื่องมืออุปกรณ์และเครื่องจักรกลด้านสาธารณภัยประจำพื้นที่เสี่ยงภัยให้พร้อมปฏิบัติการเผชิญเหตุและช่วยเหลือผู้ประสบภัย พร้อมแจ้งเตือนประชาชนผ่านช่องทางสื่อต่างๆ ให้ระมัดระวังอันตรายจากภาวะฝนตกสะสม.  ",neutral
37,37,"มท.1ลงใต้มอบ""กำนัน-ผญบ.""เร่งสร้างปรองดอง ",https://www.dailynews.co.th/politics/578589,2017-06-08T14:05:47.469Z,มท.1ลงใต้ มอบ 7 นโยบายถึง “กำนัน-ผญบ.” เร่งสร้างปรองดองให้คนในชาติ เห็นต่างได้แต่ต้องไม่ขัดแย้ง สั่งเดินหน้าทำความเข้าใจปชช.เลือก “คนดี-คนเก่ง” เข้าทำหน้าที่พัฒนาประเทศ    ,เมื่อวันที่ 8 มิ.ย. พล.อ.อนุพงษ์ เผ่าจินดา รมว.มหาดไทย มอบนโยบายสำคัญของรัฐบาลและกระทรวงมหาดไทย ให้แก่กำนัน ผู้ใหญ่บ้านในพื้นที่ภาคใต้ ที่ศูนย์ประชุมนานาชาติฉลองสิริราชสมบัติครบ 60 ปี มหาวิทยาลัยสงขลานครินทร์ อ.หาดใหญ่ จ.สงขลา โดยพล.อ.อนุพงษ์ กล่าวว่า กำนัน ผู้ใหญ่บ้านเป็นผู้มีบทบาทที่สำคัญและเป็นเสาหลักในการขับเคลื่อนนโยบายในพื้นที่ดังนี้ 1.ด้านความมั่นคง กำนันผู้ใหญ่บ้านมีหน้าที่สร้างความปรองดองให้กับคนในชาติให้สามารถอยู่ร่วมกันได้เห็นต่างแต่ต้องไม่ขัดแย้ง จะต้องสนับสนุนการบูรณาการของฝ่ายปกครองและเจ้าหน้าที่ที่เกี่ยวข้องเพื่อป้องกันการค้ายาเสพติดและการค้ามนุษย์ข้ามชาติเพื่อรักษาความสงบเรียบร้อยภายในพื้นที่ 2.ด้านเศรษฐกิจ ช่วยกันขับเคลื่อนการเปลี่ยนแปลงการพัฒนาประเทศไปสู่ประเทศไทย 4.0 โดยยึดยุทธศาสตร์ชาติ 20 ปี 3.ด้านสังคม กำนัน ผู้ใหญ่บ้าน ต้องช่วยกล่อมเกลาประชาชนให้เป็นคนดี   พล.อ.อนุพงษ์ กล่าวอีกว่า 4.ด้านวิทยาศาสตร์และเทคโนโลยี ให้กำนัน ผู้ใหญ่บ้านศึกษาการใช้งานอินเตอร์เน็ตเพื่อให้เกิดประโยชน์แจ้งข้อมูลข่าวสารที่สำคัญให้แก่ประชาชนในพื้นที่ 5.ด้านวัฒนธรรม กำนัน ผู้ใหญ่บ้านต้องช่วยอนุรักษ์ สืบทอดวัฒนธรรมอันดีส่งเสริมภาพลักษณ์ของประเทศให้งดงาม 6.ด้านสิ่งแวดล้อมต้องร่วมมือกับองค์กรปกครองท้องถิ่น(อปท.) เร่งกำจัดผักตบชวาและต้องนำประชาชนมาร่วมจัดตั้งชมรมคนริมน้ำเพื่อดูแลแหล่งน้ำในพื้นที่ให้สะอาด 7.ด้านการเมือง กำนัน ผู้ใหญ่บ้าน ต้องช่วยเหลือสนับสนุนและสร้างความเข้าใจให้กับประชาชนในพื้นที่ในขั้นตอนการดำเนินการเลือกตัวแทนของประชาชน ทั้งนี้กำนัน ผู้ใหญ่บ้าน ถือเป็นตัวแทนภาครัฐในการทำงานในพื้นที่ ดังนั้นต้องทำงานด้วยความเสียสละ อดทน ทุ่มเท และมุ่งมั่นในการแก้ไขปัญหาความเดือดร้อนของประชาชน.  ,neutral
38,38,กรมหม่อนไหมหวังดัไหมไทยขึ้นแท่นตลาดโลก ,https://www.dailynews.co.th/politics/578566,2017-06-08T12:05:07.849Z,กรมหม่อนไหม เฟ้นหาสุดยอดนักดีไซน์ออกแบบชุดผ้าไหม-มือทองระดับชาติ หวังดันอุตสาหกรรมไหมไทยขึ้นแท่นตลาดโลก พร้อมนำสุดยอดฝีมืออวดโฉมผลงานในงาน“ตรานกยูงพระราชทานฯ”  ,เมื่อวันที่ 8 มิ.ย. ที่สำนักงานส่งเสริมการศึกษานอกระบบและการศึกษาตามอัธยาศัย (กศน.) จังหวัดอุทัยธานีน.ส.ชุติมา บุณยประภัศร รมช.กระทรวงเกษตรและสหกรณ์  เปิดเผยภายหลังพิธีเปิดงานประกวดเส้นไหม ผ้าไหมตรานกยูงพระราชทาน และผลิตภัณฑ์หม่อนไหม ระดับประเทศ ประจำปี 2560  ว่า กระทรวงเกษตรฯโดยกรมหม่อนไหม จัดให้มีการประกวดเส้นไหม ผ้าไหมตรานกยูงพระราชทาน และผลิตภัณฑ์หม่อนไหมขึ้นเป็นประจำทุกปี เพื่อสืบสานพระราชปณิธานของสมเด็จพระนางเจ้าสิริกิติ์ พระบรมราชินีนาถ ในรัชกาลที่ 9 ในการอนุรักษ์และสืบสานภูมิปัญญาท้องถิ่น  พร้อมกับยกย่องเชิดชูเยาวชน บุคคล ชุมชน และหมู่บ้านที่ผลิตผลงานที่มีคุณภาพ สามารถรักษาวิถีการผลิตเส้นไหม การทอผ้าไหมให้คงอยู่คู่ชุมชนอย่างเข้มแข็ง เพื่อกระตุ้นเกษตรกร และผู้ประกอบการด้านหม่อนไหมตื่นตัวในการพัฒนาคุณภาพสินค้าให้สอดคล้องกับความต้องการของตลาดโลก    ตลอดจนส่งเสริมให้เยาวชน ประชาชนเห็นคุณค่าของผ้าไหมไทย และภูมิปัญญาท้องถิ่นปัจจุบันผ้าไหมไทย   ได้รับการยอมรับในตลาดโลกทั้งด้านความงดงามของสีสันและลวดลาย   รวมถึงฝีมือการทอผ้าของคนไทยได้รับการถ่ายทอดจากรุ่นบรรพบุรุษมาจนถึงรุ่นปัจจุบัน จนกลายเป็นสินค้าส่งออกที่มีแนวโน้มขยายการเติบโตทั้งตลาดภายในและต่างประเทศ   ด้านนางสุดารัตน์ วัชรคุปต์ เหล่าวิชยา อธิบดีกรมหม่อนไหม   กล่าวว่าการจัดประกวดเส้นไหม ผ้าไหมตรานกยูงพระราชทาน และผลิตภัณฑ์หม่อนไหม ระดับประเทศในครั้งนี้ โดยที่เป็นไฮไลท์สำคัญได้แก่   การประกวดผ้าไหมตรานกยูงพระราชทาน 20 ประเภท   แบ่งเป็นผ้าไหมตรานกยูงพระราชทานสีทอง  8 ประเภท  อาทิ  ผ้ามัดหมี่ลายโบราณ สีธรรมชาติ   ผ้าโฮล(สตรี) สีธรรมชาติ  ผ้าโฮล(บรุษ) สีธรรมชาติ   ผ้าโฮล(สตรี) สีเคมี   ผ้าโฮล(บรุษ) สีเคมี  ผ้าแพรวา สีธรรมชาติ   ผ้าพื้น สีธรรมชาติและผ้าคลุมไหล่ สีธรรมชาติ   ส่วนผ้าไหมตรานกยูงพระราชทานสีเงิน 2 ประเภท   ประกอบด้วยผ้ามัดหมี่ลายประยุกต์  สีธรรมชาติ และผ้าพื้น สีเคมี   ในขณะที่ผ้าไหมตรานกยูงพระราชทานสีน้ำเงิน 9 ประเภท  ประกอบด้วย   ผ้าแพรวา สีเคมี  ผ้าแพรวา สีธรรมชาติ   ผ้ายก   ผ้าจก  ผ้าขิด   ผ้าหางกระรอก   ผ้ามัดหมี่  สีเคมี   ผ้ามัดหมี่ สีธรรมชาติ  ผ้าขาวม้า และสีเคมี  ส่วนผ้าไหมตรานกยูงพระราชทานสีเขียว  1 ประเภท ได้แก่  ผ้าเทคนิคผสม      สำหรับรางวัลชนะเลิศการประกวดในทุกประเภทในครั้งนี้ จะนำไปจัดแสดงภายในงาน “ตรานกยูงพระราชทาน สืบสานตำนานไหมไทย ครั้งที่ 12 ประจำปี 2560”  ที่กรมหม่อนไหมเตรียมจัดขึ้นระหว่างวันที่ 13 – 17 ก.ค. ณ. ศูนย์การแสดงสินค้าและการประชุมอิมแพ็ค เมืองทองธานี โดยผู้ที่ได้รับรางวัลชนะเลิศ จะได้เข้ารับโล่พระราชทานฯ จากสมเด็จพระเทพรัตนราชสุดาฯ สยามบรมราชกุมารี ซึ่งเสด็จพระราชดำเนินแทนพระองค์เป็นองค์ประธานในพิธีเปิดงานวันที่ 14 ก.ค.,neutral
39,39,"""วัฒนา""อัดรัฐแก้ตัวจนเป็นนิสัย ",https://www.dailynews.co.th/politics/577806,2017-06-04T12:05:37.341Z,“วัฒนา” อัดรัฐ คดีเกี่ยวกับทหารไม่คืบ แก้ตัวจนเป็นนิสัย จวกอ้างปฏิรูปบังหน้า ภายใต้ทฤษฎีสมคบคิด,เมื่อวันที่ 4 มิ.ย. นายวัฒนา เมืองสุข อดีตรมว.พาณิชย์และแกนนำพรรคเพื่อไทย โพสต์ข้อความผ่านเฟซบุ๊กส่วนตัวว่า พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) ยอมรับแล้วว่าเศรษฐกิจไม่ดี โดยระบุมาจากการปราบคอร์รัปชั่นหนักเลยทำเศรษฐกิจฝืดเคือง ทั้งที่ไม่เกี่ยวข้องกันและเมื่อไม่กี่วันก่อนก็เพิ่งออกมาบอกว่าเศรษฐกิจดีแล้วมีอัตราการเจริญเติบโตถึง 3.8 เปอร์เซ็นต์ พร้อมทั้งประณามคนที่ออกมาวิพากษ์วิจารณ์ว่าเป็นพวกไม่หวังดี แต่องค์กรเพื่อความโปร่งใสนานาชาติจัดอันดับความโปร่งใสของไทยในปี 59 จัดไทยได้คะแนนต่ำกว่าเกณฑ์เฉลี่ย สรุปคือมีการโกงมากขึ้น แต่ที่เกี่ยวกับกองทัพไม่มีความคืบหน้า ส่วนฝ่ายสนับสนุนทหาร อ้างเหตุทหารยึดอำนาจ เพื่อยับยั้งการออกกฎหมายล้างผิดคนโกงนั้น ร่างพ.ร.บ.ว่าด้วยความปรองดองที่อ้างถึงถูกถอนออกจากสภาแล้ว อีกทั้งน.ส.ยิ่งลักษณ์ ชินวัตร อดีตนายกรัฐมนตรี ยังได้แสดงความรับผิดชอบด้วยการยุบสภาตั้งแต่เดือนธ.ค.56 ทำให้ร่างกฎหมายทุกฉบับตกไป ส่วนการยึดอำนาจเกิดขึ้นหลังการยุบสภาถึง 6 เดือน จึงไม่มีร่างกฎหมายใดหลงเหลือให้ยังยั้งอีก ดังนั้นสาเหตุที่แท้จริงที่ทหารออกมายึดอำนาจ เพราะมีการสมคบคิดกันกับกลุ่มการเมืองข้างถนนอ้างการปฏิรูปบังหน้า ซึ่งคนกลุ่มนั้นออกมายอมรับแล้วว่ามีการคุยไลน์กับหัวหน้าคสช. ตลอดเวลาจนยึดอำนาจสำเร็จ ผลของการยึดอำนาจทำให้เศรษฐกิจของประเทศไทยเสียหาย แต่กลับโทษนโยบายจำนำข้าว แก้ตัวด้วยการโกหกจนเป็นนิสัยถาวร.,red
40,40,สนช.เมินเสียงค้านปมเซตซีโร่กกต. ,https://www.dailynews.co.th/politics/577810,2017-06-04T12:05:39.296Z,สนช.เมินเสียงค้านปมเซตซีโร่กกต. เย้ยมีแต่นักการเมืองเดือดร้อน ยันงานไม่สะดุดเหตุมีสนง.กกต.ทำงานต่อเนื่อง ระบุ “มีชัย” ยังชื่นชมกล้าแก้ไข,เมื่อวันที่ 4 มิ.ย. นายตวง อันทะไชย ประธานกรรมาธิการวิสามัญพิจารณาร่างพระราชบัญญัติประกอบรัฐธรรมนูญ (พ.ร.ป.)ว่าด้วยคณะกรรมการการเลือกตั้ง (กกต.) สภานิติบัญญัติแห่งชาติ (สนช.) กล่าวถึงกรณีพรรคการเมืองไม่เห็นด้วยกับการปรับแก้เนื้อหาร่างพ.ร.ป.ดังกล่าวที่ให้เซตซีโร่กกต.ใหม่ว่า เป็นเรื่องปกติที่พรรคการเมืองไม่เห็นด้วย แต่เหตุที่ต้องเซตซีโร่กกต.ทั้งหมด เนื่องจากรัฐธรรมนูญปี 2560 ให้อำนาจกกต.สูงมาก ถึงขั้นใช้อำนาจสำนักงานการตรวจเงินแผ่นดิน(สตง.) และคณะกรรมการป้องกันและปราบปรามการฟอกเงิน(ปปง.) อายัดการทำธุรกรรมของพรรคการเมืองได้ ดังนั้นคุณสมบัติของกกต.ต้องเข้มข้นขึ้นกว่าเดิม จึงให้สรรหาใหม่ทั้งหมด เพราะอย่างน้อยต้องสรรหาเพิ่ม 2คนอยู่แล้ว และยังมีกกต.เก่าอีก 2คน ที่มีปัญหาคุณสมบัติไม่ถูกต้อง แม้จะมี กกต.ชุดเก่าบางคนที่มีคุณสมบัติถูกต้องตามรัฐธรรมนูญใหม่ แต่ถ้าคิดจะปฏิรูปประะเทศ อย่าไปห่วงเรื่องตัวบุคคลมากเกินไป หรือคิดเล็กคิดน้อยเกินไป ถ้าไปห่วงเรื่องตัวบุคคลมากไป ประเทศจะเดินไม่ได้ กมธ.ยึดผลประโยชน์ประเทศเป็นหลัก เรื่องนี้ก็เห็นมีแต่นักการเมืองออกมาเดือดร้อน ขณะที่ประธานกกต.บอกว่า พร้อมทำตามกฎหมาย เพราะไม่ยึดถึงประโยชน์ของตัวเอง แต่ยึดประโยชน์ของประเทศเป็นหลัก นายตวงกล่าวว่า ส่วนที่พรรคการเมืองระบุว่า การให้กกต.ชุดใหม่เข้ามาทำงานทั้งหมด เป็นการลองผิดลองถูก อาจทำให้งานกกต.สะดุดนั้น ยืนยันว่า ไม่สะดุดแน่นอน เพราะไม่ได้เปลี่ยนกลไกการทำงาน และไม่ได้ยุบสำนักงานกกต. แต่เปลี่ยนแค่คนบริหารจัดการเท่านั้น แต่เจ้าหน้าที่กกต.ไม่ได้ถูกยุบ ทุกอย่างยังเดินหน้าต่อไปได้ ไม่มีสะดุด หากคิดจะปฏิรูปประเทศ แต่ไม่กล้าเปลี่ยนแปลงคงไม่ได้ ตนเชื่อมั่นว่า กกต.ใหม่มีเวลาเตรียมงานเพียงพอในการเลือกตั้งสมัยหน้าล้านเปอร์เซ็นต์ มั่นใจว่าจะสามารถชี้แจงหลักการกฎหมายลูกฉบับนี้ให้ที่ประชุมสนช.เข้าใจได้ในวันที่ 9 มิ.ย.นี้ เพราะกมธ.ทำทุกอย่างมีเหตุผล เชื่อว่าสนช.จะเข้าใจ ส่วนจะมีการตั้งกรรมการร่วมมาทบททวนร่างพ.ร.ป.ฉบับนี้หรือไม่ ขึ้นอยู่กับกรธ.และกกต. ถ้าหน่วยงานที่เกี่ยวข้องเห็นว่ากมธ.ไปแก้ไขขัดต่อหลักการและเจตนารมณ์ก็เสนอให้ตั้งได้ แต่สิ่งที่กมธ.แก้ไขไม่ได้ขัดหลักการและเจตนารมณ์และเท่าที่ดูท่าทีของนายมีชัย ฤชุพันธุ์ ประธานกรธ. ก็ไม่มีปัญหาอะไร ยังพูดว่า กมธ.มีความเด็ดขาดมากกว่ากรธ. ส่วนประธานกกต.ก็บอกว่า พร้อมทำตามกฎหมาย.,yellow
41,41,'บิ๊กจอม'ลุยฐานทัพทอ.ญี่ปุ่น ชมโรงงานการผลิต บ.C-2 ,https://www.dailynews.co.th/politics/577543,2017-06-03T18:35:09.551Z,ผบ.ทอ. เยี่ยมคำนับ 'ผบ.ฐานทัพอากาศ Gifu' พร้อมชมโรงงานผลิต บ.C-2 ,"เมื่อวันที่ 2 มิ.ย. พล.อ.อ.จอม รุ่งสว่าง ผบ.ทอ.พร้อมคณะ ได้เดินทางไปยังฐานทัพอากาศ Iruma เพื่อขึ้นเครื่อง C-1 ไป ฐานทัพอากาศ Gifu โดยมี พล.อ.ต.คาซึยะ ฮิราโมโตะ ผบ.ฐานทัพอากาศ Gifu ให้การต้อนรับ จากนั้น พล.อ.อ.จอม ได้ตรวจแถวกองทหารเกียรติยศ พร้อมรับฟังบรรยายสรุปการดำเนินงานของฐานทัพอากาศ Gifu  ต่อมา ผบ.ทอ.ญี่ปุ่น นำ ผบ.ทอ.เยี่ยมชมฐานบิน Gifu ซึ่งอยู่ห่างจากโตเกียวไปทางตะวันตก ประมาณ 400 กม. และห่างจากเกียวโต ประมาณ 100 กม. ตั้งอยู่ตอนกลางของประเทศ เป็น กองบินลองเครื่อง ของ ทอ.ญี่ปุ่น นอกจากนี้ ผบ.ทอ.ญี่ปุ่นยังให้ดูเครื่องบินขับไล่ F-2 , เครื่องขับไล่ยุคที่ 5 ของญี่ปุ่น X-2 ซึ่งเป็นเครื่องต้นแบบที่อยู่ระหว่างการพัฒนา พร้อมให้ชมเครื่อง C-2 และทดลองนั่ง C-2 กลับมาที่ฐานทัพอากาศ Iruma อีกด้วย ทั้งนี้ Gifu เป็นฐานบินของกองบินลองเครื่อง เป็นฐานบินที่ใช้ในการบินทดสอบ และลองเครื่องบินที่มีการสร้างขึ้นใหม่ หรือ Test Wing",neutral
42,42,"""บิ๊กจอม""เยือนกองทัพญี่ปุ่น กระชับความสัมพันธ์สอง ปท. ",https://www.dailynews.co.th/politics/577113,2017-06-03T22:11:23.405Z,ผบ.ทอ.พร้อมคณะเยือนญี่ปุ่น เข้าเยี่ยมคำนับ รมว.กลาโหมญี่ปุ่น เพื่อแนะนำตัวและกระชับความสัมพันธ์สองประเทศ,เมื่อวันที่ 31 พ.ค. พล.อ.อ.จอม รุ่งสว่าง ผู้บัญชาการทหารอากาศ (ผบ.ทอ.) พร้อมคณะได้เดินทางไปเยือนประเทศญี่ปุ่นอย่างเป็นทางการ เมื่อ พล.อ.อ.จอม เดินทางมาถึง ได้วางพวงมาลา และพิธีตรวจแถวกองทหารเกียรติยศ โดยมี พล.อ.อ.โยชิยูคิ สุกิยามะ เสธ.กกล.ป้องกันตนเองทางอากาศญี่ปุ่น ให้การต้อนรับ จากนั้นได้เข้าเยี่ยมคำนับ นางโทโมมิ อินาดะ รมว.กลาโหมญี่ปุ่น เพื่อแนะนำตัวที่เข้ารับตำแหน่งใหม่และเพื่อกระชับความสัมพันธ์ระหว่างกองทัพไทยและกองทัพญี่ปุ่น นอกจากนี้ ผบ.ทอ.ยังได้เข้าเยี่ยมคำนับ พล.ร.อ.คัทสึโทชิ คาวาโนะ เสธ.กกล.ป้องกันตนเองญี่ปุ่น และเข้าเยี่ยมคำนับ พล.อ.อ.โยชิยูคิ สุกิยามะ เสธ.กกล.ป้องกันตนเองทางอากาศญี่ปุ่น ก่อนจะเข้ารับฟังบรรยาย กกล.ญี่ปุ่น ต่อมา พล.อ.อ.จอม ได้เข้าเยี่ยมคำนับ ดร.ฮิเดะอะคิ วาตานาเบะ ผอ.องค์กรจัดหา เทคโนโลยี และส่งกำลังบำรุง กองทัพอากาศญี่ปุ่น ทั้งนี้ นางโทโมมิ อินาดะ รมว.กลาโหม ญี่ปุ่น มีกำหนดการที่จะเดินทางมาประเทศไทย เพื่อมาพบ พล.อ.ประวิตร วงษ์สุวรรณ รมว.กลาโหมไทย และ ลงนามบันทึก MOU เกี่ยวกับความร่วมมือด้านความมั่นคง ตามที่ประชุมคณะรัฐมนตรี (ครม.) ได้เห็นชอบการจัดทำบันทึกข้อตกลงระหว่างกระทรวงกลาโหมกับกระทรวงกลาโหมญี่ปุ่น ว่าด้วยความร่วมมือและการเปลี่ยนแปลงทางทหาร ตามที่กระทรวงกลาโหมเสนอ เมื่อวันที่ 9 พ.ค.2560 ที่ผ่านมา โดยบันทึกข้อตกลงฯ มีการกำหนดขอบเขตความร่วมมือและการแลกเปลี่ยน เช่น การแลกเปลี่ยนข่าวสารทางทหาร การแลกเปลี่ยนมุมมอง ความรู้ และความสนใจร่วมกันในหลายระดับ ความร่วมมือด้านการศึกษาและวิจัยผ่านการแลกเปลี่ยนการเยือนในระดับนักเรียน ผู้เชี่ยวชาญ และนักวิจัย รวมทั้งความร่วมมือด้านการฝึกร่วมระหว่างกองทัพไทยกับกองกำลังป้องกันตนเองญี่ปุ่น ความร่วมมือระหว่างกองกำลังป้องกันตนเองญี่ปุ่นกับกองทัพไทย ตลอดจนสถาบันการศึกษาและสถาบันวิจัยที่เกี่ยวข้อง ความร่วมมือด้านอุปกรณ์และเทคโนโลยีทางทหาร ความร่วมมือด้านการส่งกำลังบำรุง และความร่วมมือด้านอื่นๆ.,neutral
43,43,"""เต้น""เชื่อเซตซีโร่กกต.เป็นซีรี่ย์ยืดลต. ",https://www.dailynews.co.th/politics/578198,2017-06-06T16:00:14.307Z,'เต้น' เชื่อ เซตซีโร่กกต.เป็นซีรีย์เรื่องยาวยืดลต. เหน็บ 'สมชัย' เจอเซตซีโร่ถึงกับดิ้น จวก “วิษณุ” ทฤษฎีปลา2น้ำใช้ไม่ได้ ชี้สมัยปี49 ป.ป.ช.ชุดเก่ายังทำงานกับป.ป.ช.ตามรธน.50ได้  ,เมื่อวันที่ 6 มิ.ย. นายณัฐวุฒิ ใสยเกื้อ เลขาธิการแนวร่วมประชาธิปไตยต่อต้านเผด็จการแห่งชาติ(นปช.) กล่าวถึงปฏิกิริยาของฝ่ายต่างๆ ต่อการเซตซีโร่คณะกรรมการการเลือกตั้ง(กกต.)ว่า เกิดข้อสังเกตว่าหลายปีที่ผ่านมาสังคมไทยขับเคลื่อนด้วยหลักการหรือทุกอย่างเป็นเรื่องหลักลอย แล้วแต่ผู้มีอำนาจจะปักหลักตรงไหน ถ้ายืนยันหลักการที่ถูกต้องจะไม่มีคำถามจากนายสมชัย ศรีสุทธิยากร กกต. ในวันนี้ว่าการออกกฎหมายย้อนหลังแล้วเป็นโทษขัดหลักนิติธรรมหรือไม่ นายณัฐวุฒิ กล่าวอีกว่า ส่วนคำอธิบายของนายวิษณุ เครืองาม รองนายกรัฐมนตรีที่ระบุว่าการเซตซีโร่กกต.คือการแก้ปัญหาปลา 2 น้ำนั้น นำมาใช้ไม่ได้เพราะการยึดอำนาจปี2549 มีการตั้งป.ป.ช. และเมื่อป.ป.ช.บางคนหมดวาระก็สรรหาใหม่ตามรัฐธรรมนูญปี2550 ไปทำงานร่วมกับชุดเดิม ซึ่งเป็นเรื่องปลา 2 น้ำ แต่ไม่มีผู้มีอำนาจคนไหนบอกว่าเป็นปัญหา เรื่องนี้จะเป็นซีรีย์ เรื่องแรกคือการหาข้อยุติไม่ได้ในสภานิติบัญญัติแห่งชาติ(สนช.)จนนำไปสู่การตั้งกรรมาธิการร่วม ยื่นศาลรัฐธรรมนูญ หรืออื่นๆ ซึ่งผลที่สุดคือการยืดเวลาเลือกตั้งออกไป ส่วนอีกซีรีย์คือตั้งเป้าจะมีกกต.ใหม่ทั้ง 7 คนเพื่อทำภารกิจสำคัญในการจัดการเลือกตั้งให้เป็นไปตามโรดแม็พทางอำนาจของบางฝ่าย สิ่งที่จะเกิดขึ้นคือรัฐธรรมนูญร่างเอง กฎหมายลูกทำเอง กกต.ตั้งเอง ส.ว.ตั้งเอง และอาจจะมีพรรคตั้งเองด้วย โดยไม่ต้องเดาว่านายกฯ คนต่อไปจะเป็นใคร.  ,red
44,44,ผุดแอพฯผู้พิการขอความช่วยเหลือฉุกเฉิน 24 ชม. ,https://www.dailynews.co.th/politics/578931,2017-06-10T23:08:29.613Z,สพฉ.สร้างแอพฯ “TTRS Video” ช่วยผู้พิการขอความช่วยเหลือเจ็บป่วยฉุกเฉินตลอด 24 ชม. นำร่อง19 จังหวัดนำร่อง ,"เมื่อวันที่ 10 มิ.ย. นพ.อัจฉริยะ แพงมา เลขาธิการสถาบันการแพทย์ฉุกเฉินแห่งชาติ (สพฉ.) กล่าวว่า ปัจจุบันประเทศไทยมีคนพิการสูงถึง 1,606,919 คน ซึ่งคนเหล่านี้จะเข้าถึงบริการช่วยเหลือเมื่อเจ็บป่วยฉุกเฉินได้ค่อยข้างยาก โดยเฉพาะผู้พิการทางการได้ยินซึ่งเป็นกลุ่มที่เข้าถึงการช่วยเหลือได้ยากที่สุด สพฉ. จึงได้ร่วมกับมูลนิธิสากลเพื่อคนพิการศูนย์ TTRS และหน่วยงานที่เกี่ยวข้องจัดทำแอปพลิเคชั่น TTRS Video เพื่อรับแจ้งเหตุฉุกเฉินสำหรับผู้พิการซึ่งปัจจุบันมีกว่า 120 ตู้ ทั่วประเทศ โดยใช้ภาษามือสื่อสารกับเจ้าหน้าที่ผ่านวิดีโอคอลได้ตลอด 24 ชั่วโมง และจะมีการประสานงานต่อมายังศูนย์รับแจ้งเหตุและสั่งการ 1669 ของแต่ละจังหวัด เพื่อซักประวัติอาการ และระบุตำแหน่งที่เกิดเหตุ รวมไปถึงการให้คำแนะนำในการปฐมพ ยาบาลเบื้องต้นก่อนส่งจัดส่งทีมไปให้ความช่วยเหลือ นอกจากนี้เพื่อการให้บริการที่รวดเร็วทันท่วงที สพฉ. และหน่วยงานที่เกี่ยวข้อง ยังได้จัดอบรมการติดตั้งและใช้งานระบบโทรศัพท์วีดีโอผ่านบริการการถ่ายทอดการสื่อสารสำหรับคนหูหนวก ให้กับเจ้าหน้าที่ศูนย์รับแจ้งเหตุและสั่งการทางการแพทย์ เพื่อรองรับการให้บริการ เบื้องต้นมี 19 จังหวัดคือจังหวัดพิษณุโลก อุบลราชธานี สมุทรปราการ นนทบุรี สุราษฎร์ธานี สมุทรสาคร เชียงราย ภูเก็ต ชลบุรี สมุทรสาคร ระยอง ขอนแก่น กาฬสินธุ์ อุดรธานี หนองบัวลำภู เชียงใหม่ สงขลา นครพนม กรุงเทพมหานคร และในอนาคตจะพัฒนาให้ครอบคลุมต่อไป.",neutral
45,45,"""บิ๊กเจี๊ยบ"" ลงใต้ขอกำลังพลกัดฟันสู้เพื่อชาติ ",https://www.dailynews.co.th/politics/577778,2017-06-04T10:05:54.876Z,ผบ.ทบ. พร้อมด้วยมทภ.4-ผบ.พล.ร.15 เดินทางลงพื้นที่นราธิวาส เน้นย้ำชุดป้องกันชายแดนเข้มงวดงานการข่าว เตรียมพร้อมรับมือกลุ่มโจร-ภัยแทรกซ้อน ขอทหารกัดฟันสู้ตั้งใจทำหน้าที่เพื่อชาติ,เมื่อวันที่ 4 มิ.ย. พล.อ.เฉลิมชัย สิทธิสาท ผู้บัญชาการทหารบก (ผบ.ทบ.) พร้อมด้วยพล.ท.ปิยวัฒน์ นาควานิช แม่ทัพภาคที่ 4 และพล.ต.วิชาญ สุขสง ผู้บัญชาการกองพลทหารราบที่ 15(พล.ร.15) ในฐานะผู้บังคับหน่วยเฉพาะกิจนราธิวาส เดินทางลงพื้นที่ บ.ศรีพงัน ต.เกาะสะท้อน อ.ตากใบ จ.นราธิวาส เพื่อตรวจเยี่ยมกำลังพลสังกัดกองร้อยป้องกันชายแดนที่ 2 ที่ขึ้นตรงกับพล.ร.15 โดยมี ร.ท.บุญทม หวานแก้ว เป็นผู้บังคับกองร้อยฯ รวมทั้งกำลังพลให้การต้อนรับ สำหรับภารกิจครั้งนี้ พล.อ.เฉลิมชัย ต้องการเดินทางมาตรวจเยี่ยมกำลังพลในสังกัด ซึ่งปฏิบัติหน้าที่ในพื้นที่เสี่ยงภัย โดยชุดป้องกันชายแดน ใน 3 อำเภอ มีจำนวน 3 กองร้อย กองร้อยละ 130 นาย ปฏิบัติหน้าที่ตามแนวลำน้ำโกลก ปิดแนวชายแดน ไทย-มาเลเซีย ครอบคลุมทั้งพื้นที่ อ.ตากใบ อ.สุไหงโก-ลก และ อ.แว้ง จ.นราธิวาส ระยะทางรวม 95 กิโลเมตร ซึ่งเป็นพื้นที่เป้าหมายสำคัญ เพื่อสกัดกั้นการลักลอบขนถ่ายสินค้าหนีภาษี รวมทั้งภารกิจสำคัญคือการตรวจสอบบุคคลตามหมายจับโดยเฉพาะคดีความมั่นคง อาจลักลอบหนีข้ามแดนได้ อีกทั้งเพื่อสกัดกั้นการลักลอบขนย้ายวัตถุระเบิดและภัยแทรกซ้อนทุกรูปแบบ ทั้งนี้พล.อ.เฉลิมชัย ได้มอบสิ่งของเครื่องอุปโภคบริโภคและเงินบำรุงขวัญจำนวนหนึ่งให้กับชุดป้องกันชายแดน พร้อมกับกล่าวให้โอวาทกำลังพล ว่า ขอให้กำลังพลทุกนายตั้งใจปฏิบัติหน้าที่ ซึ่งเรื่องสำคัญนั้นงานการข่าวต้องดี โดยเฉพาะกับกลุ่มก่อเหตุรุนแรง รวมทั้งกลุ่มภัยแทรกซ้อน ขอฝากให้ทุกนายบูรณาการการทำงานภาพรวมร่วมกัน ขอให้ทำให้ดี และขอให้กระทบต่อประชาชนในพื้นที่ให้น้อยที่สุด การปฏิบัติทุกครั้งต้องมีความรัดกุม การใช้อาวุธนั้นเฉพาะเพื่อป้องกันตนเองเท่านั้น อยากให้กำลังพลทุกนายหมั่นตรวจสอบการข้ามไปมาของผู้ก่อเหตุรุนแรง โดยต้องเข้าใจวัตถุประสงค์ว่าเขาต้องทำอย่างไรบ้าง ถ้าทำสำเร็จจะเป็นสิ่งที่ดี ขอให้กำลังพลทุกนายกัดฟันทำหน้าที่ด้วยความตั้งใจและทุ่มเทปฏิบัติหน้าที่อย่างเต็มความสามารถ.  ,neutral
46,46,นายกฯแสดงความเสียใจระเบิดในอัฟกานิสถาน ,https://www.dailynews.co.th/politics/577328,2017-06-03T22:22:54.563Z,นายกฯส่งสารแสดงความเสียใจถึงรัฐบาลอัฟกานิสถานต่อเหตุระเบิดในอัฟกานิสถาน  ,เมื่อวันที่ 1 มิ.ย. ผู้สื่อข่าวรายงานจากกระทรวงการต่างประเทศ ว่า พล.อ.ประยุทธ์ จันทร์โอชา นายกรัฐมนตรี และนายดอน ปรมัตถ์วินัย รมว.ต่างประเทศ ได้มีสารแสดงความเสียใจถึงนายอับดุลลา อับดุลลา หัวหน้าฝ่ายบริหารอัฟกานิสถาน และนายซาลาฮุดดิน รับบานี่ รมว.ต่างประเทศอัฟกานิสถาน ต่อเหตุการณ์ระเบิดรุนแรงจากระเบิดรถยนต์ในบริเวณพื้นที่ของคณะทูตในกรุงคาบูล ประเทศอัฟกานิสถาน เมื่อวันที่ 31 พ.ค.ที่ผ่านมา ส่งผลให้มีผู้เสียชีวิตและได้รับบาดเจ็บจำนวนมาก  โดยระบุว่า ตนในนามของรัฐบาลและประชาชนชาวไทยขอแสดงความเสียใจอย่างสุดซึ้งต่อรัฐบาลอัฟกานิสถาน และครอบครัวของผู้สูญเสียจากเหตุระเบิดรุนแรงในพื้นที่ของคณะทูตในกรุงคาบูลซึ่งทำให้มีผู้เสียชีวิต 80 ราย และผู้ได้รับบาดเจ็บอีก 350 คน.  ,neutral
47,47,"""บิ๊กจอม"" ตรวจเยี่ยม ศวอ.ทอ. พร้อมให้กำลังใจนักวิจัย ",https://www.dailynews.co.th/politics/578360,2017-06-07T12:06:18.025Z,ผบ.ทอ.ตรวจเยี่ยมศูนย์วิจัยพัฒนาวิทยาศาสตร์เทคโนโลยีการบินและอวกาศกองทัพอากาศ เชื่อว่าความรู้จะมีบทบาทนำของการได้มาและรักษาไว้ซึ่งอำนาจ ขอให้นักวิจัยช่วยกันปฏิบัติหน้าที่ให้เต็มความสามารถ  ,"เมื่อวันที่ 7 มิ.ย. พล.อ.อ.จอม รุ่งสว่าง ผู้บัญชาการทหารอากาศ (ผบ.ทอ.) พร้อมคณะนายทหาร ได้ตรวจเยี่ยมศูนย์วิจัยพัฒนาวิทยาศาสตร์เทคโนโลยีการบินและอวกาศกองทัพอากาศ (ศวอ.ทอ.) โดย ผบ.ทอ.กล่าวว่า ศวอ.ทอ.เป็นหน่วยปฏิบัติหลัก และเป็นหัวหน้าสายวิทยาการที่เกี่ยวข้องกับการวิจัยและพัฒนาทั้งมวล ของ ทอ.รวมทั้งการปฏิบัติการนิวเคลียร์ ชีวะ เคมี (นชค.) การผลิตพลุสารดูดความชื้น สารควบคุมไฟป่า, การวิจัยพัฒนาอากาศยานไร้คนขับ และหน่วยเพื่อพลางที่เกี่ยวข้องกับการประยุกต์ใช้เทคโนโลยีอวกาศ โดยมีกรมยุทธการทหารอากาศ เป็นฝ่ายอำนวยการ “ทอ.เชื่อว่าความรู้กำลังจะมีบทบาทนำของการได้มาและรักษาไว้ซึ่งอำนาจ ดังนั้นการให้ได้มาซึ่งองค์ความรู้ทางวิทยาศาสตร์ และเทคโนโลยี กับการกระจายความรู้ จึงสำคัญกว่าการกระจายอำนาจ และสำคัญกว่าการกระจายรายได้ ทั้งนี้ เพื่อการให้ได้มาซึ่งมูลค่าเพิ่มของความรู้ จะกระทำได้จากกระบวนการวิจัยเท่านั้น ศวอ.ทอ.จึงมีความสำคัญอย่างยิ่ง ขอให้นักวิจัยช่วยกันปฏิบัติหน้าที่ให้เต็มความสามารถ” พล.อ.อ.จอม กล่าว",neutral
48,48,เตรียมส่งเยาวชนแข่งฝีมือแรงงานนานาชาติ ,https://www.dailynews.co.th/politics/578858,2017-06-10T08:09:11.160Z,ก. แรงงาน เตรียมส่งเยาวชน ร่วมแข่งฝีมือแรงงานนานาชาติ 24 สาขา พร้อมเชิญประกวดวิดีโอ SkillsForAll วันฝีมือแรงงานเยาวชนโลก,"เมื่อวันที่ 10 มิ.ย.นายธีรพล ขุนเมือง อธิบดีกรมพัฒนาฝีมือแรงงาน เปิดเผยว่าองค์การ World Skills International เป็นองค์การที่เน้นการพัฒนาทักษะฝีมือแรงงานในทุกระดับทั้งแรงงานทั่วไปและเยาวชนในระดับนานาชาติ ได้จัดให้มีการแข่งขันฝีมือแรงงานนานาชาติ ในการส่งเสริมให้ทั่วโลกตระหนักถึงความสำคัญของทักษะ และมาตรฐานฝีมือแรงงานระดับสูงของทรัพยากรมนุษย์ที่มีผลต่อความสำเร็จทางเศรษฐกิจและสังคมของประเทศ การแข่งขันครั้งแรกจัดขึ้นเมื่อปี 2493 ณ กรุงมาดริด ประเทศสเปน ปัจจุบันองค์การ World Skills International มีประเทศสมาชิก 77 ประเทศ และจัดการแข่งขันทุกๆ 2 ปี โดยมีประเทศสมาชิกผลัดเวียนกันเป็นเจ้าภาพ สาขาอาชีพในการแข่งขันฝีมือแรงงานนานาชาติ เช่น ช่างก่ออิฐ ช่างไม้ การประกอบอาหาร แฟชั่นเทคโนโลยี การออกแบบเครื่องกล (CAD) สำหรับประเทศไทยเข้าร่วมเป็นสมาชิกองค์การ World Skills International ตั้งแต่ปี 2536 กระทรวงแรงงานโดยกรมพัฒนาฝีมือแรงงาน (กพร.) เป็นองค์กรหลักในการดำเนินการส่งเยาวชนเข้าแข่งขันฝีมือแรงงานนานาชาติต่อเนื่องจนถึงปัจจุบัน ซึ่งกพร. จัดให้มีการแข่งขันฝีมือแรงงานแห่งชาติเป็นประจำทุก 2 ปี เยาวชนที่ชนะการแข่งขันดังกล่าวจะได้รับโอกาสเป็นตัวแทนไปแข่งขันระดับอาเซียนและนานาชาติ โดยในปีนี้ (2560) มีการแข่งขันฝีมือแรงงานนานาชาติ ครั้งที่ 44 ระหว่างวันที่ 14 - 19 ต.ค.ที่จะถึงนี้ ณ กรุงอาบูดาบี สหรัฐอาหรับเอมิเรตส์ โดยกพร. เตรียมส่งเยาวชนเข้าร่วมแข่งขันใน 24 สาขา อาทิ สาขาเทคโนโลยีงานเชื่อม สาขาเทคโนโลยีสารสนเทศ สาขาเมคคาทรอนิกส์ (ประเภททีม) แฟชั่นเทคโนโลยี เป็นต้น เชื่อว่าจะสามารถคว้าเหรียญรางวัลมาฝากคนไทยได้อย่างทุกครั้งที่ผ่านมาอย่างแน่นอน ซึ่งการแข่งขันทักษะฝีมือถือเป็นกระบวนการหนึ่งในการพัฒนากำลังแรงงานของประเทศให้เป็นกำลังแรงงานที่มีคุณภาพตามยุทธศาสตร์ชาติ 20 ปี การพัฒนาและเสริมสร้างศักยภาพคนและแผนการพัฒนากำลังแรงงานเชิงคุณภาพ 5 แสนคนภายใน 5 ปี ภายใต้การนำของ พลเอกศิริชัย ดิษฐ์กุล รัฐมนตรีว่าการกระทรวงแรงงาน นายธีรพล กล่าวต่อว่านอกจากนั้นองค์กรสหประชาชาติกำหนดให้วันที่ 15 ก.ค.นี้ เป็นวันฝีมือแรงงานเยาวชนโลก (World Youth Skill Day) องค์การ World Skills International ได้ร่วมแสดงความภูมิใจด้วยการใช้ข้อความ SkillsForAll ในการรณรงค์เพื่อสร้างความตระหนักถึงความสำคัญของการพัฒนาทักษะของเยาวชน และส่งเสริมให้เกิดการพัฒนาทักษะให้แก่ทุกคนในทุกประเทศและทั่วโลก ซึ่ง SkillsForAll เป็นมุมมองที่สนับสนุนให้ทุกคน ทุกเพศ ทุกวัย ควรมีโอกาสเข้าถึงและพัฒนาความสามารถของตนเอง พลังจากทักษะฝีมือของบุคคล ชุมชน และประเทศต่างๆจะขับเคลื่อนไปสู่อนาคตที่มั่นคง มั่งคั่ง และยั่งยืน พร้อมจัดกิจกรรมประกวดวิดีโอความยาว 2 นาที ควรเน้นจัดทำเป็นภาษาอังกฤษ โดยส่งบน Facebook, Instagram, Twitter หรือ YouTube ขององค์การ World Skills International เพื่อโปรโมต SkillsForAll ซึ่งเกี่ยวกับเรื่องราวหรือคนที่สร้างแรงบันดาลใจให้กับตนเอง ประชาชน และกำลังแรงงาน โดยใช้พลังของทักษะฝีมือเพื่อสร้างอนาคตที่ดีขึ้น และวิดีโอควรกำหนดเป้าหมายไปที่กลุ่มเยาวชนอายุ 18-25 ปี ทั้งนี้ผู้ชนะการประกวดจะได้เป็น ผู้ผลิตสื่อวิดีโออย่างเป็นทางการ ในการแข่งขันฝีมือแรงงานนานาชาติ ครั้งที่ 44 โดยจะได้รับรางวัลเป็นตั๋วเครื่องบิน ที่พัก อาหาร และพาหนะระหว่างการปฏิบัติงาน เริ่มต้นโครงการประกวดตั้งแต่เดือนมิ.ย.เป็นต้นไป โดยผู้เข้าประกวดต้องส่งวิดีโอประกวดภายในวันที่ 9 ก.ค.2560 จึงขอเชิญชวนผู้ที่สนใจจัดทำวีดีโอเข้ารับการประกวดเพื่อเป็นการสร้างชื่อเสียงให้แก่ประเทศไทยให้เป็นที่รับรู้ของประชาคมโลกด้วย.",neutral
49,49,ฉลุยปั้นอาชีวะบริษัทบรรจุงานแต่ไก่โห่ ,https://www.dailynews.co.th/politics/577611,2017-06-03T18:41:46.203Z,"ก.แรงงานจับมือฝึกอาชีพ 3 ฝ่ายได้ผล บริษัทจองตัวรับทำงานทันที ฉลุยปั้นอาชีวะสำเร็จแล้ว 4,700 คน","เมื่อวันที่ 3 มิ.ย.นายธีรพล ขุนเมือง อธิบดีกรมพัฒนาฝีมือแรงงาน (กพร.) เปิดเผยว่า จากการที่รัฐบาลมีนโยบายด้านการปฏิรูประบบการศึกษา โดยให้กระทรวงศึกษาธิการและกระทรวงแรงงาน บูรณาการความร่วมมือจัดการอาชีวศึกษาระบบทวิภาคีและสหกิจศึกษา เพื่อพัฒนาศักยภาพนักศึกษา ให้มีการพัฒนาทักษะฝีมือได้มีมาตรฐานฝีมือแรงงาน และเป็นกำลังแรงงานที่มีคุณภาพ ตรงตามความต้องการของตลาดแรงงานทั้งในและต่างประเทศ สามารถเป็นกลไกขับเคลื่อนระบบเศรษฐกิจของประเทศ พล.อ.ศิริชัย ดิษฐกุล รมว.แรงงานได้มอบหมายกพร.สั่งการให้สถาบันและสำนักงานพัฒนาฝีมือแรงงาน ประสานกับหน่วยงานทั้งภาครัฐและเอกชนที่ตั้งอยู่ในเขตพื้นที่รับผิดชอบร่วมมือกันพัฒนาทักษะนักศึกษากลุ่มนี้ ให้มีศักยภาพสูงขึ้น โดยสถาบันพัฒนาฝีมือแรงงานเทคโนโลยีชั้นสูงฯ ขอนแก่น ร่วมกับสถาบันการศึกษา 14 แห่ง เช่นมหาวิทยาลัยขอนแก่น มหาวิทยาลัยแม่โจ้ มหาวิทยาลัยเทคโนโลยีสุรนารี และสถานประกอบกิจการในจังหวัดขอนแก่นอีก 5 แห่ง เช่น บริษัท เบทาโกเษตรอุตสาหกรรม จำกัด บริษัท โตโยต้า อมตะ จำกัด  ร่วมกันจัดทำหลักสูตรการฝึกอบรม เพื่อพัฒนานักศึกษาระบบทวิภาคีเน้นการเพิ่มทักษะฝีมือด้านเทคโนโลยีชั้นสูง  อาทิ  สาขาการเขียนแบบเครื่องกลด้วยคอมพิวเตอร์ สาขาเครื่องกลึง-กัด-ซีเอ็นซี นายธีรพล กล่าวว่าทั้งนี้สถานประกอบกิจการที่รับนักศึกษาระบบทวิภาคีเข้าฝึกงาน จะได้รับสิทธิประโยชน์การยกเว้นและลดหย่อนภาษีเงินได้ สำหรับค่าใช้จ่ายที่ใช้ไปในการจัดฝึกอบรมฝีมือแรงงาน มั่นใจว่าการร่วมมือกันของทั้ง 3 หน่วย จะช่วยลดปัญหาการขาดแคลนแรงงาน สามารถยกระดับฝีมือของแรงงานใหม่ให้ได้มาตรฐาน และหลักสูตรการฝึกถูกกำหนดและจัดทำร่วมกันทั้ง 3 ฝ่าย จึงเป็นการการันตีว่า นักศึกษาที่ผ่านการฝึกอบรมตามหลักสูตรดังกล่าว จะเป็นแรงงานที่มีฝีมือได้มาตรฐานตรงตามความต้องการของตลาดแรงงาน เชื่อมั่นนักศึกษากลุ่มนี้มีงานทำอย่างแน่นอน เพราะสถานประกอบการจะจองตัวเข้าทำงานตั้งแต่ระหว่างฝึกอบรมเลยทีเดียว และที่ผ่านมา กพร.ดำเนินการฝึกแล้ว 4,697 คน.          ",neutral
50,50,"""บิ๊กจอม""ลงนามกับการท่าฯ รองรับแผนตามICAOกำหนด ",https://www.dailynews.co.th/politics/578008,2017-06-05T14:00:17.908Z,ทอ.จับมือการท่าฯ ร่วมลงนามทำบันทึกรองรับแผนชาติ ตามที่ ICAO กำหนด ,เมื่อเวลา 14.00 น. วันที่ 5 มิ.ย. ที่ห้องรับรอง 1 กองบัญชาการกองทัพอากาศ พล.อ.อ.จอม รุ่งสว่าง ผู้บัญชาการทหารอากาศ (ผบ.ทอ.) พร้อม นายนิตินัย ศิริสมรรถการ กรรมการผู้อำนวยการใหญ่ บริษัท ท่าอากาศยานไทยจำกัด (มหาชน) ได้ลงนามบันทึกข้อตกลง ระหว่างกองทัพอากาศกับ บริษัทการท่าอากาศยานไทย จำกัด (มหาชน) โดย พล.อ.อ.จอม กล่าวว่า การจัดทำบันทึกว่าด้วยข้อตกลงความร่วมมือระหว่างกองทัพอากาศกับ บริษัทการท่าอากาศยานไทย จำกัด (มหาชน) นับว่ามีความสำคัญยิ่ง เนื่องจากเป็นบันทึกข้อตกลงความร่วมมือ ในการปฏิบัติงาน ด้านการรักษาความปลอดภัยสนามบิน ร่วมกันของทั้งสองหน่วยงาน ซึ่งจะทำให้การบริหารจัดการ ด้านการรักษาความปลอดภัยของสนามบิน ที่ใช้ประโยชน์ร่วมกันระหว่างทหารและ พลเรือน เกิดประสิทธิภาพและ มีความปลอดภัยสูงสุด ด้านนายนิตินัย กล่าวว่า ความร่วมมือจะเป็นประโยชน์ต่อภาพรวมของประเทศ และจะร่วมมือใกล้ชิดต่อไป ถ้าไม่มีการสนับสนุนจาก ทอ.การท่าฯ อาจไม่สามารถมายืนตรงจุดนี้ได้.,neutral
51,51,"""พรเพชร""อ้างเป็นกลาง ปัดวิจารณ์เซตซีโร่กกต. ",https://www.dailynews.co.th/politics/577938,2017-06-05T10:06:07.481Z,ประธานสนช. อ้างเป็นกลาง ปัดวิจารณ์ปมเซตซีโร่กกต. ชี้กฎหมายลูกแก้หลักการได้แต่ต้องไม่ขัดเจตนารมณ์ พร้อมระบุมีช่องทางยื่นศาลรัฐธรรมนูญตีความ  ,เมื่อวันที่ 5 มิ.ย. ที่รัฐสภา นายพรเพชร วิชิตชลชัย ประธานสภานิติบัญญัติแห่งชาติ (สนช.) ให้สัมภาษณ์ถึงกรณีที่คณะกรรมาธิการพิจารณาร่าง พ.ร.ป.ว่าด้วยคณะกรรมการการเลือกตั้ง(กกต.) มีมติเซตซีโร่กกต.ทั้งคณะ ว่า ในฐานะประธานสนช.จะต้องวางตัวเป็นกลาง จะวิพากษ์วิจารณ์ความเห็นของกมธ.หรือของผู้สงวนคำแปรญัตติคงไม่เหมาะสม อีกทั้งกระบวนยังไม่สิ้นสุด โดยร่างเดิมของกรธ.มีการให้รีเซตให้กรรมการกกต.ที่ขาดคุณสมบัติพ้นจากตำแหน่ง  แต่กมธ.ปรับเปลี่ยนให้มีการเซตซีโร่ ซึ่งกมธ.ก็มีความเห็นหลายรูปแบบทั้งเป็นไปตามร่างเดิมและให้กกต.อยู่ต่อไปจนครบวาระ ไม่ไปริดรอนสิทธิ์ ซึ่งในการประชุมสนช.ในวันที่ 9 มิ.ย.รอฟังแต่ละฝ่ายมีเหตุผลอย่างไร                  “เท่าที่ได้รับรายงานมาการเปลี่ยนแปลงเหล่านี้สามารถทำได้ เจ้าของร่างคือ กรธ.เสนอให้เปลี่ยนจากรีเซต เป็นเซตซีโร่ และกมธ.เห็นพ้องด้วย แต่ผมไม่ชี้นำว่าจะต้องเป็นอย่างไร แต่การพิจารณากฎหมายลูกมีลักษณะพิเศษคือไม่ได้มีหลักการของเจ้าของร่าง ไม่เหมือนการพิจารณาร่างพ.ร.บ.ปกติธรรมดา ซึ่งหลักการพิจารณากฎหมายประกอบรัฐธรรมนูญมีข้อจำกัดคืออย่าแก้ไขให้ขัดกับบทบัญญัติของรัฐธรรมนูญ แม้หลักการเจ้าของร่างจะเขียนอย่างไรก็สามารถปรับปรุงได้ แต่ต้อง เป็นไปตามเจตนารมณ์ของรัฐธรรมนูญ และต้องส่งเสริมกระบวนการทางการเมืองเดินไปด้วยดี มีประสิทธิภาพและประโยชน์สูงสุดต่อระบอบประชาธิปไตย”นายพรเพชร กล่าว              เมื่อถามว่ามีการมองว่าการเซตซีโร่ขัดต่อบทบัญญัติรัฐธรรนูญ  นายพรเพชร กล่าวว่า ขัดหรือไม่ขัดต่อรัฐธรรมนูญ เป็นหน้าที่ของศาลรัฐธรรมนูญ ซึ่งกฎหมายมีหลายช่องทางนำไปสู่ศาลรัฐธรรมนูญได้ แต่หากกกต.โต้แย้งไม่เห็นด้วยก็อาจต้องถึงขั้นตั้งกรรมการร่วมเพื่อพิจารณาต่อ  อย่างไรก็ตามขั้นตอนการยื่นเรื่องต่อศาลรัฐธรรมนูญนั้นก่อนที่นายกฯจะนำร่างกฎหมายเพื่อให้ทรงลงพระปรมาภิไธยนั้น สมาชิกไม่น้อยกว่า 1 ใน 10 ของสมาชิกสภาสนช.สามารถเข้าชื่อยื่นต่อประธานเพื่อส่งศาลรัฐธรรมนูญวินิจฉัยได้.  ,neutral
52,52,'สพฉ.'เผยปัญหาใช้สิทธิฉุกเฉินน้อยเกินคาด ,https://www.dailynews.co.th/politics/577650,2017-06-03T17:25:24.985Z,สพฉ. เผยข้อมูลคนใช้สิทธิฉุกเฉิน เกินครึ่งยังไม่เข้าเกณฑ์ พบปัญหาไม่เข้าใจกันของรพ.- คนไข้ ย้ำปัญหาน้อยเกินคาด  ต้องค่อยๆ ปรับ  ,"เมื่อวันที่ 3 มิ.ย.นพ.ภูมินทร์ ศิลาพันธ์ รองเลขาธิการสถาบันการแพทย์ฉุกเฉิน(สพฉ.) กล่าวว่า จากสถิติการประสานงานของศูนย์ประสานคุ้มครองสิทธิผู้ป่วยฉุกเฉินวิกฤต ศูนย์นเรนทร สพฉ.ประจำเดือนพ.ค.มีผู้ป่วยฉุกเฉินตามนโยบาย“เจ็บป่วยฉุกเฉินวิกฤต มีสิทธิทุกที่ (UCEP) 72 ชั่วโมง” สะสม 2,841 คน เข้าเกณฑ์ 1,132 คน ไม่เข้าเกณฑ์ 1,709 คน มีเรื่องร้องเรียนสะสม 3 ราย ทั้งนี้ในภาพรวมการใช้สิทธิดีกว่าที่เคยคาดการณ์ไว้ โดยเฉพาะการประสานงานระหว่าง ฝ่ายต่างๆ ส่วนปัญหาอุปสรรคที่ยังมีอยู่นั้นพบว่ามีความไม่เข้าใจกันระหว่างโรงพยาบาลเอกชนและประชาชน ในประเด็นว่าเข้าเงื่อนไขที่จะใช้สิทธิได้หรือไม่ อีกทั้งเกิดแง่มุมของการพิจารณาขึ้นใหม่ที่ยังไม่อยู่ในกรอบของการประเมินมาก่อน เช่น การที่ผู้ป่วยเรียกรถฉุกเฉินจากโรงพยาบาลเอกชนไปรับที่บ้าน หรือ การที่ผู้ป่วยมีอาการ เจ็บป่วยฉุกเฉินวิกฤต เดินทางไปพบแพทย์ โดยผ่านโรงพยาบาลรัฐ แต่ไม่รักษา และไปรักษาที่โรงพยาบาลเอกชน ที่อยู่ในระยะทางที่ไกลกว่าแทน นพ.ภูมินทร์ กล่าวอีกว่า ฝากถึงประชาชนว่าหากพบผู้ป่วยหรือรู้สึกว่าตนเองเจ็บป่วย ถ้าไม่แน่ใจว่าเข้าข่ายวิกฤติฉุกเฉินหรือไม่ให้ไปรักษาที่โรงพยาบาลที่ใกล้ก่อน เมื่อเข้าไปในห้องฉุกเฉินแล้วโรงพยาบาลก็จะประเมินอาการตามโปรแกรมว่าเข้าข่ายที่จะใช้สิทธิเจ็บป่วยฉุกเฉินมีสิทธิทุกที่ 72 ชั่วโมงหรือไม่ ในกรณีที่โรงพยาบาลบอกว่าไม่เข้าข่าย ให้ผู้ป่วยขอผลตรวจประเมินด้วย เพื่อที่จะได้การันตีว่าได้เข้าระบบประเมินแล้ว เพราะส่วนใหญ่ที่มีการร้องเรียนคือโรงพยาบาลไม่เข้าระบบ ไม่คีย์ข้อมูลให้ผู้ป่วย บอกแต่เพียงว่าไม่เข้าข่ายที่จะสามารถใช้สิทธิได้  ขณะเดียวกันหากโรงพยาบาลรักษาผู้ป่วยตามสิทธิแล้ว แพทย์เจ้าของไข้ลงความเห็นว่าพ้นวิกฤต และสามารถย้ายไปโรงพยาบาลตามสิทธิการรักษาได้อย่างปลอดภัย โดยไม่จำเป็นต้องรอให้ครบ 72 ชั่วโมง แต่ถ้าผู้ป่วยไม่ขอย้าย ไปรักษาตามสิทธิ จะต้องรับผิดชอบค่าใช้จ่ายเอง.  ",neutral
53,53,"""บิ๊กตู่""งดจ้อสื่อ-ยังไม่กำหนดวันบินหาทรัมป์ ",https://www.dailynews.co.th/politics/577980,2017-06-05T14:06:57.111Z,'บิ๊กตู่' ยังงดจ้อสื่อ เผยไม่คอนเฟิร์มวันเดินทางไปเยือนสหรัฐฯ  ,"เมื่อวันที่ 5 มิ.ย. ที่ทำเนียบรัฐบาล พล.อ.ประยุทธ์ จันทร์โอชา นายกรัฐมนตรี และหัวหน้าคณะรักษาความสุขแห่งชาติ (คสช.) ยังคงปฏิเสธที่จะให้สัมภาษณ์สื่อมวลชนประจำทำเนียบรัฐบาล ซึ่งครบหนึ่งสัปดาห์พอดี ทั้งนี้เมื่อผู้สื่อข่าวถามว่าสรุปที่จะเดินทางไปเยือนสหรัฐอเมริกาเพื่อพบปะหารือกับนายโดนัลด์ ทรัมป์ ประธานาธิบดีสหรัฐฯในเดือนก.ค.นี้มีการกำหนดวันหรือ พล.อ.ประยุทธ์ กล่าวว่า""ยังไม่มีการคอนเฟิร์ม"" อย่างไรก็ตามผู้สื่อข่าวรายงานว่าการกำหนดวันในการเยือนสหรัฐอเมริกา โดยต้องรอการเชิญอย่างเป็นทางการจากทางสหรัฐอเมริกามาก่อน จากนั้นต้องดูกันวันเวลาว่างที่ตรงกันเพื่อความเหมาะสม  ทั้งนี้แหล่งข่าวใกล้ชิดนายกรัฐมนตรี เปิดเผยว่า สำหรับท่าทีของนายกรัฐมนตรีกับสื่อมวลชนนั้นยังคงเป็นปกติ โดยภายหลังการประชุม ครม.วันที่ 6 มิ.ย. สื่อมวลชนยังคงสามารถที่จะตั้งคำถามถึงนายกรัฐมนตรีได้ตามปกติและหากไม่มีการเปลี่ยนแปลงก็จะมีการตอบคำถามเป็นลายลักษณ์อักษรและให้ทางคณะทำงานโฆษกประจำสำนักนายกรัฐมนตรีเป็นผู้ส่งคำตอบกลับมาอีกครั้งเหมือนเมื่อสัปดาห์ที่ผ่านมา.",neutral
54,54,'โพล'เผยร้อยละ82.50มองวิจารณ์รัฐบาลเป็นสิทธิที่ทำได้ ,https://www.dailynews.co.th/politics/577596,2017-06-03T18:35:14.292Z,“ดุสิตโพล” เผยวิพากษ์รัฐบาลต้องฟังอย่างมีวิจารณญาณ แต่เป็นสิทธิที่สามารถทำได้ ระบุร้อยละ 83.29 ปชช.แบนนักการเมืองที่พูดให้เกิดความขัดแย้ง,"เมื่อวันที่ 3 มิ.ย. มหาวิทยาลัยสวนดุสิตหรือสวนดุสิตโพลสำรวจความคิดเห็นของประชาชนที่มีต่อการวิพากษ์วิจารณ์ของนักการเมืองเพื่อสะท้อนความคิดเห็นของประชาชน โดยสำรวจความคิดเห็นของประชาชนทั่วประเทศ จำนวนทั้งสิ้น 1,152 คน ระหว่างวันที่ 29 พ.ค.- 2 มิ.ย.60 สรุปผลได้ดังนี้ ถามว่าประชาชนคิดอย่างไรกับการวิพากษ์วิจารณ์รัฐบาลพล.อ.ประยุทธ์ ของนักการเมือง ณ วันนี้ ร้อยละ75.88 มีทั้งแง่บวกและลบควรรับฟังอย่างมีวิจารณญาณ ร้อยละ67.65เป็นสิทธิที่ทำได้เป็นการแสดงความคิดเห็นทางการเมือง ร้อยละ 61.83ประชาชนได้รับรู้ข้อมูลเพิ่มขึ้นได้แง่คิดมุมมองที่หลากหลาย เมื่อถามว่าการวิพากษ์วิจารณ์ของนักการเมืองเชิงสร้างสรรค์ ที่ประชาชนรับได้เป็นอย่างไร ร้อยละ78.41ให้ข้อเสนอแนะที่มีเหตุผลนำไปปฏิบัติได้จริง ร้อยละ74.62นำเสนอข้อมูลที่เกี่ยวกับประชาชน เป็นประโยชน์ต่อส่วนรวม ส่วนการวิพากษ์วิจารณ์ของนักการเมืองเชิงทำลาย ที่ประชาชนรับไม่ได้ คือ ร้อยละ83.29 พูดใส่ร้ายโจมตี ยุยง ทำให้เกิดความขัดแย้ง ร้อยละ 71.01พูดเลื่อนลอย ไม่มีหลักการ ขาดข้อเท็จจริง ร้อยละ 65.61ใช้ถ้อยคำไม่สุภาพ หยาบคาย ด่าทอ เมื่อถามว่าการวิพากษ์วิจารณ์รัฐบาลเป็นส่วนหนึ่งของระบอบประชาธิปไตยหรือไม่ ร้อยละ 82.50เป็นส่วนหนึ่งของระบอบประชาธิปไตยเพราะ ทุกคนมีสิทธิเสรีภาพเท่าเทียมกัน สามารถแสดงความคิดเห็นได้ ทำให้ได้ข้อมูลที่หลากหลายเป็นการสะท้อนการทำงานของรัฐบาล ร้อยละ 17.50 ไม่เป็นเพราะหากเป็นการวิจารณ์ที่ไม่มีประโยชน์ พูดเอาดีเข้าตัว มุ่งหวังประโยชน์ของตนเอง ต้องการยุยง สร้างความวุ่นวายให้บ้านเมืองก็ไม่มีความเป็นประชาธิปไตย.  ",neutral
55,55,"""มาร์ค""ชี้แก้ปัญหาการเมืองอย่าหมกมุ่นแค่ก.ม. ",https://www.dailynews.co.th/politics/578751,2017-06-09T14:07:07.340Z,“มาร์ค” ชี้แก้ปัญหาทางการเเมือง ต้องสร้างวัฒนธรรมให้ปชช. อย่าหมกมุ่นแค่กฎหมาย-โครงสร้าง ด้าน “ประสงค์” ระบุ การขาดดุลยภาพเกิดจากการชิงผลประโยชน์ของนักการเมือง   ,"เมื่อวันที่  9 มิ.ย.  ที่ห้องประกอบ หุตะสิงห์ มหาวิทยาลัยธรรมศาสตร์ (มธ.ท่าพระจันทร์) วิทยาลัยนานาชาติปรีดี พนมยงค์ มธ.ท่าพระจันทร์ จัดเสวนาวิชาการ “ส่องเมืองไทย: ดุลยภาพทางการเมือง ดุลยภาพทางสังคม” โดยนายนิยม รัฐอมฤต คณบดีวิทยาลัยนานาชาติปรีดี พนมยงค์ กล่าวว่า ในช่วงรัฐบาลพลเรือนแม้จะมีความเป็นประชาธิปไตยแต่ก็มีความแตกต่าง แตกแยกภายในรัฐบาล จนนำมาสู่การเมืองที่ไม่สามารถสนองประโยชน์ให้กับประชาชนได้สมบูรณ์  ทั้งนี้การเมืองไทยเป็นการเมืองของกลุ่มคนจำนวนหนึ่งเท่านั้น ไม่ทหารก็นักการเมือง พรรคการเมืองจำนวนหนึ่งก็ไม่มีการเปิดกว้าง เป็นพรรคส่วนบุคคล เป็นพรรคบริษัทจำกัด ซึ่งทำให้เกิดความเลื่อมล้ำทางสังคม การเมืองโดยคนกลุ่มนี้ ประชาชนไม่สามารถเข้ามาดูแล หรือต่อรองได้ การเมืองเช่นนี้แม้จะกล่าวอ้างว่าทำเพื่อส่วนรวม แต่ในทางปฎิบัติจะทำเพื่อตัวเขาก่อน เพื่อความอยู่รอดของรัฐบาล ของพรรคเป็นอันดับแรก ก่อนจะไปทำเพื่อประชาชน  ฉะนั้นการมีนโยบายเพื่อดูและประชาชน นั้นแท้จริงเป็นการเมืองเพื่ออำนาจ และการเมืองเพื่อปากท้องของประชาชนนั้นทำจริงได้น้อยมาก ขณะที่นายอภิสิทธิ์ เวชชาชีวะ หัวหน้าพรรคประชาธิปัตย์ (ปชป.) กล่าวว่า รัฐธรรมนูญปี 2540 ได้ให้นวัตกรรมใหม่ นั่นคือการให้ประชาชนมีส่วนร่วมทางการเมืองและให้มีองค์กรอิสระคอยตรวจสอบฝ่ายการเมือง นอกจากนี้ยังกำหนดให้รัฐบาลมีความเข้มแข็งมาก แต่เกิดปัญหาตามมาคือ การใช้อำนาจมิชอบ รวมถึงการแทรกแซงองค์กรอิสระและสื่อ จนทำให้เกิดการรัฐประหาร จนนำมาสู่การร่างรัฐธรรมนูฐปี 2550 ที่พยายามอุดช่องโหว่ปัญหาต่างๆ แต่สุดท้ายก็ยังไม่หลุดจากปัญหาเดิมๆ คือเรื่องการใช้อำนาจ นายอภิสิทธิ์ กล่าวอีกว่า ขออย่ามองว่าปัญหาการขาดดุลยภาพนั้น เป็นทุกประเทศ โดยประเทศไทยถือว่าเป็นกรณีศึกษาที่ดีสำหรับต่างประเทศ เนื่องจากมีการลองทำมาเกือบทุกวิธีแล้ว เช่นเรื่องที่มา ส.ว. ทั้งจากการเลือกตั้ง การแต่งตั้ง หรือผสมทั้งสองวิธี  รวมถึงการเปิดโอกาสนายกฯ คนนอกแบบปี 2521 ถ้ากฏหมายใหม่ยังคงเป็นอยู่และมีวิธีคิดตามกรอบแบบนี้ ยืนยันได้ว่าจะไม่สามารถแก้ปัญหาได้ เพราะที่ผ่านมาเราหมกมุ่น อยู่เพียงประเด็นกฎหมายและโครงสร้างเท่านั้นดังนั้นการสร้างดุลยภาพที่ดี คือต้องสร้างการถ่วงดุลระหว่างนักการเมืองด้วยกันเอง และนักการเมืองกับประชาชน สำหรับประเทศพัฒนาแล้วนั้นนักการเมืองที่โกง จะถูกประชาชนกดดัน จนทนแรงเสียดทานไม่ได้จึงต้องออก และบางประเทศก็อาจจะต้องเดินขบวนบ้าง เพื่อให้เกิดการเปลี่ยนแปลง แต่ก็ไม่มีทหารเข้ามา  ""นอกจากนี้ปัญหาที่ผ่านมานักการเมืองไม่สะท้อนความเป็นประชาชน บ้างก็เห็นว่านักการเมืองคือพวกพ่อค้า หรือผู้มีอำนาจ แต่เชื่อว่าต่างประเทศก็ไม่ต่างจากเรา จริงๆการแก้ปัญหาไม่ได้อยู่ที่ว่าต้องกระจายสายอาชีพ แต่ต้องทำอย่างไรให้เขาทำงานเพื่อประชาชน อีกทั้งยังต้องรื้อฟื้นความเข้าใจในเรื่องความเป็นเสรีนิยม ที่ไม่ได้อยู่ในกฎหมาย หรือโครงสร้างเท่านั้น หากอยู่ที่วัฒนธรรมด้วย"" นายอภิสิทธิ์ กล่าว ด้านนายประสงค์ เลิศรัตนวิสุทธิ์ ผอ.สถาบันอิศรา กล่าวว่า ก่อนที่จะมีการร่างรัฐธณรมนูญ ปี 2540 การเมืองไทยเป็นลักษณะของการต่อสู้กันระหว่างชนชั้นนำ ทั้งทหารและนักการเมือง ขณะที่รัฐบาลไร้เสถียรภาพ โดยทางคณะกรรมการร่างรัฐธรรมนูญ (กรธ.) ได้วางกรอบไว้ ในส่วนของการมีส่วนร่วมทางการเมืองโดยพลเมือง ซึ่งเป็นกลไกที่มีอำนาจในการต่อรอง อาทิ การล่ารายชื่อเพื่อถอดถอน หรือเพื่อเสนอกฎหมายเป็นต้น โดยส่วนตัวเชื่อว่า การเปิดเผยข้อมูลยังมีอุปสรรค คือ ยังไม่มีกลไกลรองรับบรรดาองค์กรอิสระที่ตั้งขึ้นมา อาทิ กกต. ที่มีองค์กรขนาดใหญ่ เช่นเดียวกับประชาชน หรือกรรมการสิทธิมนุษยชน ทำให้นักการเมืองที่ไม่ทำตามกติกา แทรกแซงองค์อิสระในกรณีการแสดงทรัพย์สิน หรือการจำกัดการถือหุ้น ต้องพบกับปัจจัยที่ทำให้ไม่เป็นไปตามกระบวนการ ขณะที่ภาคประชาชนไม่ได้มีการเตรียมตัวรองรับการเปลี่ยนแปลงสิ่งที่พัฒนาขึ้นมา อย่างไรก็ตาม การเมืองบนท้องถนนกลับพัฒนาขึ้นในยุคของพันธมิตรประชาชนเพื่อประชาธิปไตย และ นปช. โดยเป็นการเมืองบนท้องถนนที่ไม่มีการจำกัดอำนาจ แต่ตนมองว่าเป็นปรากฎการณ์ที่ดี เนื่องจากเป็นการปรับตัวของภาคประชาชน ให้เข้าสู่ดุลยภาพทางการเมืองที่เหมาะสมของการมีส่วนร่วม แต่ก็ยังคงไม่สามารถหาดุลยภาพที่เหมาะสมทางการเมืองได้ “เจตจำนงค์เรื่องการปราบปรามคอร์รัปชั่นนั้นเป็นอีกหนึ่งส่วนสำคัญ เพราะสาเหตุของการขาดดุลยภาพเกิดจากการช่วงชิงผลประโยชน์ โดยไม่ชอบธรรมเพื่อนำไปสู่ความมั่งคั่งของนักการเมือง ลองไปย้อนดูทั้งนักการเมือง และผู้นำทางการเมืองที่เป็นทหาร ล้วนร่ำรวยทุกคน และผมไม่ได้เรียกร้องให้เกิดการปรับตัวของรัฐบาลหรือระบบราชการ แต่ประชาชนคือส่วนสำคัญที่จะทำให้เกิดดุลยภาพ โดยขั้นตอนแรกคือ นักการเมืองควรเปิดเผยข้อมูลบัญชีทรัพย์สินของตัวเองทั้งหมด เช่นเดียวกับกระบวนการจัดซื้อจัดจ้าง ที่เป็นช่องทางอันดับ 1 ในการก่อให้เกิดคอร์รัปชั่นของนักการเมืองและเจ้าของกิจการให้ประชาชนได้รับทราบ อย่างน้อย ก็สามารถช่วยแก้ปัญหาการทุจริตได้อีกทางหนึ่ง เช่นเดียวกับการเปิดช่องทางให้ประชาชนได้เข้าถึงข้อมูลเหล่านี้อย่างสะดวกและเข้าใจได้ง่าย” นายประสงค์ กล่าว.  ",neutral
56,56,"""บิ๊กเจี๊ยบ""ยันลอบค้าอาวุธ-ส่งพัสดุระเบิดไม่เกี่ยวป่วนกรุง ",https://www.dailynews.co.th/politics/578182,2017-06-06T14:06:41.897Z,“บิ๊กเจี๊ยบ” เผย “ส.อ.ธนากรณ์” ทหารช.พัน 1 รอ. เป็นตัวหลักลักลอบขายอาวุธ-ระเบิดกองทัพ  ยันไม่เกี่ยวเหตุป่วนกรุง มั่นใจกรณี “จ่าอากาศขนอาวุธสงคราม” กับ “สิบโทขายระเบิด” ไม่เกี่ยวข้องกัน  ,"เมื่อวันที่ 6  มิ.ย. ที่กองบัญชาการกองทัพบก (บก.ทบ.) ถ.ราชดำเนิน พล.อ.เฉลิมชัย สิทธิสาท ผู้บัญชาการทหารบก (ผบ.ทบ.) ให้สัมภาษณ์ภายหลังการประชุมหน่วยขึ้นตรงกองทัพบกว่า ได้เน้นย้ำในที่ประชุมเกี่ยวกับการดูแลตรวจสอบคลังอาวุธของหน่วยต่างๆ ส่วนกรณีการตรวจพบอาวุธสงครามในพื้นที่กทม. และจ.ตราดนั้นยืนยันว่าทั้งสองเหตุการณ์ไม่มีความเชื่อมโยงกัน ในส่วนของจ.ตราด ทางผู้ต้องหาได้รับสารภาพว่าดำเนินการส่งให้ชนกลุ่มน้อยในพื้นที่ด้านตะวันตก โดยรูปลักษณ์ของอาวุธตนเชื่อมั่นว่าเป็นไปในลักษณะนั้น ถือเป็นกระบวนการลักลอบค้าอาวุธสงครามจากด้านตะวันออกไปด้านตะวันตก ขณะที่การส่งวัตถุระเบิดผ่านบริษัทขนส่งพัสดุเอกชนแห่งหนึ่งนั้น ได้นำตัวผู้ที่เกี่ยวข้องมาควบคุมตัวไว้ 19 คน แบ่งเป็นทหาร 12 คน และพลเรือน 7 คน จากการสอบสวนเบื้องต้นพบว่าคือส.อ.ธนากรณ์ บุญกาญจน์ เจ้าหน้าที่คลังอาวุธของกองพันทหารช่างที่ 1 รักษาพระองค์ (ช.พัน1 รอ.)  เป็นผู้เกี่ยวข้องหลัก ที่ผ่านมาส.อ.ธนากรณ์ได้ร่วมกันกับพวกเปิดแอพพลิเคชั่นไลน์และเฟซบุ๊กซื้อขายแลกเปลี่ยนอาวุธปืนทั้งแบบที่มีทะเบียนและไม่มีทะเบียน เมื่อเห็นว่าสามารถซื้อขายได้จึงลักลอบนำวัตถุระเบิดส่วนหนึ่งพร้อมกระสุนมาขายอีก ปัจจุบันเจ้าหน้าที่ตำรวจได้สอบสวนรวบรวมหลักฐานเพื่อดำเนินคดีต่อไป ""ขบวนการค้าอาวุธสงครามมีมานานแล้ว บางคนมองว่าสามารถทำกำไรได้ง่าย และรู้ช่องทางในการซื้อขาย จึงใช้ความรู้ความสามารถของตนเองดำเนินการ ยืนยันว่าทั้งสองกรณีที่เกี่ยวข้องกัน อีกคนดำเนินการในหน่วยของตนเองเนื่องจากรับผิดชอบดูแลคลังอาวุธ มีความรู้เรื่องนี้พอสมควรและทำงานอยู่มาเป็นเวลานาน แม้ว่าจะมีการตรวจสอบตามช่วงเวลาผ่านกรรมการของหน่วยและกรรมการส่วนกลาง เขาก็หาช่องทางหลบเลี่ยงได้  อย่างไรก็ตามได้เน้นย้ำทุกหน่วยไปดำเนินการกวาดล้างอาวุธสงครามในพื้นที่ทุกพื้นที่ที่สงสัย ยืนยันว่าเหตุการณ์ที่จ.ตราด ไม่ได้มาจากคลังของทหาร เราเป็นเพียงทางผ่าน ส่วนอาวุธที่อยู่ภายในคลังที่ประจำการกองทัพบก เมื่อไม่สามารถนำในส่วนนี้ออกมาได้จึงต้องไปซื้อจากต่างประเทศ” ผบ.ทบ. กล่าว                  เมื่อถามว่าอาวุธและระเบิดที่มีชื่อผู้รับอยู่ที่อ.หาดใหญ่ จ.สงขลา และจ.ปัตตานีนั้นจะมีความเชื่อมโยงกับการสร้างสถานการณ์ความรุนแรงหรือไม่ พล.อ.เฉลิมชัย กล่าวว่า การควบคุมตัวทั้ง 19 คนยืนยันว่าไม่เกี่ยวข้องกับการก่อความวุ่นวายในช่วงเวลาที่ผ่านมา อาวุธที่ขายเป็นกระสุนที่ครบนัด ไม่เหมือนกับระเบิดแสวงเครื่องที่จัดทำขึ้นมาเองในเหตุการณ์ระเบิด 3 จุดในกทม. เรื่องนี้ถือเป็นความทุจริตของบุคคล ขณะนี้อยู่ระหว่างการขยายผลว่ามีอะไรนอกเหนือจากนี้หรือไม่ ก่อนจะดำเนินการตามกฎหมายต่อไป                  ส่วนกรณีที่มีกระแสข่าวว่ามีการส่งอาวุธเข้าไปในหน่วยทหารจนตำรวจไม่สามารถตรวจสอบได้นั้น พล.อ.เฉลิมชัย กล่าวว่า เรื่องดังกล่าวตนไม่ทราบ แต่ตรงไหนที่มีหลักฐานก็จะต้องตามไปให้หมด บางส่วนไม่ได้มาจากที่ส่งไป แต่มีอยู่ก่อนหน้านั้นแล้ว ทั้งหมดยืนยันว่าไม่ได้เป็นทหารแล้วจะมาดูแลกัน หากคนไม่ดีตนก็พร้อมเอาออกจากกองทัพ ซึ่งเวลานี้ตำรวจกำลังสอบสวนและเราต้องทำคู่ขนานกันไป ในส่วนของจ.ตราดที่มีความเป็นห่วงว่าจะกระทบต่อความสัมพันธ์ระหว่างประเทศกับประเทศเพื่อนบ้านนั้น คิดว่าคงไม่เป็นเช่นนั้น เพราะเป็นเรื่องของทหารนอกแถวของประเทศเพื่อนบ้านมาเจอกับทหารนอกแถวของเราร่วมกันดำเนินการ คงไม่มีปัญหาเรื่องความสัมพันธ์ ขอให้แยกเรื่องของบุคคลกับหน่วยงานหรือองค์กร.  ",neutral
57,57,"หวั่นงบขาดดุลต่อเนื่องทำซ้่ำรอย ""ต้มยำกุ้ง"" ",https://www.dailynews.co.th/politics/578881,2017-06-10T08:10:00.942Z,“ปึ้ง” ซัดรัฐบาลคสช.ทำงบประมาณขาดดุลทุกปี แนะคลังรีบแก้ปัญหา หวั่นซ้ำรอยวิกฤติต้มยำกุ้ง,เมื่อวันที่ 10 มิ.ย. นายสุรพงษ์ โตวิจักษณ์ชัยกุล อดีตรมว.ต่างประเทศและอดีตแกนนำพรรคเพื่อไทย กล่าวถึงการจัดทำงบประมาณรายจ่ายปี2561 ว่า ปีนี้พูดได้ลำบากมากกว่าทุกปีที่ผ่านมา เพราะรายรับหรือรายได้ของรัฐไม่เคยเพียงพอกับรายจ่ายของรัฐมา ตั้งแต่รัฐบาลคณะรักษาความสงบแห่งชาติ (คสช.) เข้ามาบริหารประเทศมาตลอด 3 ปี เราต้องทำงบประมาณแบบขาดดุลมาทุกปี และต้องกู้เงินมาใช้จ่ายภายใต้วงเงินกู้ตามที่กฎหมายอนุญาตให้กู้เพื่อนำมาชดเชยการขาดดุลได้ แต่ที่น่าเป็นห่วงมากมีอยู่ 2 เรื่อง คือ 1.กองทุนการเงินระหว่างประเทศ(IMF) บอกว่าประเทศไทยควรจะปรับขึ้นภาษี แวตเป็น 14% 2. หนี้สาธารณะของประเทศไทย ที่นายเรืองไกรออกมาชี้ว่าหนี้ของธนาคารแห่งประเทศไทยที่เป็นหนี้ที่เพิ่มขึ้นจากการขาดทุน ควรจะถูกนำมารวมในหนี้สาธารณะของประเทศด้วยหรือไม่ ก็เป็นข้อน่าห่วงกังวลมากอีกเช่นกัน “อยากให้การทำงบประมาณดำเนินการให้เป็นไปตามกฏหมายว่าด้วยวินัยทางการเงินการคลัง ซึ่งกำหนดไว้ในมาตรา 62 ของรัฐธรรมนูญ ปี 2560 และถ้ากระทรวงการคลังไม่รีบแก้ไขปัญหาให้ดี และรัฐบาลยังหาเงินเข้าประเทศไม่เป็น ก็อาจจะส่งผลกระทบต่อสถานะทางการเงินการคลังของประเทศ เหมือนในช่วงที่เกิดวิกฤติต้มยำกุ้งเมื่อช่วง ปี 2540-2543 ก็เป็นได้ จึงขอเตือนว่าหมดเวลาที่จะมานั่งแก้ตัวเพราะข้อมูลตัวเลขต่างๆ มันก็จะเป็นตัวชี้วัด และปิดบังความจริงกันคงไม่ได้อีกต่อไปแล้ว รีบแก้ไขโดยด่วนเถอะท่านนายกฯ”นายสุรพงษ์กล่าว.,red
58,58,สปท.แนะมีหน่วยงานรับผิดชอบดิจิทัลเฝ้าระวังทางสังคม ,https://www.dailynews.co.th/politics/577762,2017-06-04T14:06:00.066Z,อนุกมธ.ขับเคลื่อนการปฏิรูปด้านการคุ้มครองผู้บริโภค เดินหน้าปรับปรุงร่างรายงาน “ดิจิทัล เพื่อการเฝ้าระวังทางสังคมเสริมสร้างวินัยและความเข้มแข็งของชุมชนสังคม” หวังมีหน่วยงานรับผิดชอบโดยตรง-ภาคประชาสังคมมีส่วนร่วม,ผู้สื่อข่าวรายงานจากรัฐสภาว่า ในการประชุมคณะอนุกรรมาธิการ (กมธ.) ขับเคลื่อนการปฏิรูปด้านการคุ้มครองผู้บริโภค ในกมธ.ขับเคลื่อนการปฏิรูปประเทศด้านสังคม สภาขับเคลื่อนการปฏิรูปประเทศ (สปท.) ที่มีพล.ต.อ. ชิดชัย วรรณสถิตย์ป ระธานอนุกมธ.ทำหน้าที่ประธานในที่ประชุมได้พิจารณา (ร่าง) รายงาน เรื่อง “ดิจิทัล เพื่อการเฝ้าระวังทางสังคมเสริมสร้างวินัยและความเข้มแข็งของชุมชนสังคม (Digital Community Watch Dog)” โดยนายปิติธรรม ฐิติมนตรี อนุกมธ. ได้นำเสนอแผนการปฏิรูป ซึ่งประกอบด้วย ความสำคัญ เหตุผล ความจำเป็น วิธีการปฏิรูป เป้าหมายการปฏิรูปและประโยชน์ที่ประชาชนจะได้รับ การบริหารจัดการ ข้อมูลข่าวสารเพื่อการเฝ้าระวังทางสังคม ระยะเวลาในการปฏิรูป งบประมาณ หน่วยงานที่รับผิดชอบ เงื่อนไขที่จะนำไปสู่ความสำเร็จ และข้อเสนอแนะ โดยที่ประชุมได้ให้ข้อเสนอแนะในการปรับปรุงแก้ไข เพื่อนำเสนอคณะอนุกมธ.ในการประชุมครั้งต่อไป ทั้งนี้ที่ประชุมอนุกมธ.ได้ให้ข้อเสนอแนะเพิ่มเติมโดยเห็นว่าข้อมูลข่าวสารเพื่อการเฝ้าระวังทางสังคมควรประกอบด้วย ข้อมูลข่าวสารเกี่ยวกับการจราจร การคุ้มครองผู้บริโภค อบายมุข สถานบริการ สิ่งแวดล้อม การทุจริตหรือประพฤติมิชอบของเจ้าหน้าที่ของรัฐ ยาเสพติด การชี้เบาะแสการก่อการร้าย การชี้เบาะแสการเลือกตั้ง อัคคีภัยและสาธารณภัย เป็นต้น ซึ่งในการดำเนินการดังกล่าวควรจะมีหน่วยงานที่รับผิดชอบโดยตรงและมีภาคประชาสังคมเข้ามามีส่วนร่วม โดยมีการเชื่อมโยงกันผ่านซอฟต์แวร์ที่มีการพัฒนาขึ้นใหม่.,neutral
59,59,"""สมชัย""ยันสอบ9รมต.ไม่หวังเอาคืนรัฐบาล ",https://www.dailynews.co.th/politics/578356,2017-06-07T12:06:30.761Z,“สมชัย”ยัน ตั้งกก.สอบ 9 รมต. ไม่ใช่หวังเอาคืนรัฐบาล หลังถูกกมธ.มีมติเซตซีโร่ ชี้เป็นไปตามขั้นตอน ระบุถกพ.ร.บ.กกต.13มิ.ย.นี้ไม่ตั้งธงล่วงหน้าเพื่อยื่นความเห็นแย้งให้สนช.  ,เมื่อวันที่ 7 มิ.ย. ที่สำนักงานคณะกรรมการการเลือกตั้ง (กกต.) นายสมชัย ศรีสุทธิยากร กกต.ด้านบริหารกลาง กล่าวถึงกรณีที่ กกต.ตั้งคณะกรรมการตรวจสอบรัฐมนตรี 9 รายนั้น ว่า ยืนยันว่าไม่ได้เป็นการเอาคืนรัฐบาล เป็นเพียงการดำเนินการตามขั้นตอน โดยเรื่องนี้ นายเรืองไกร ลีกิจวัฒนะ ทีมกฎหมายพรรคเพื่อไทย ได้มายื่นเรื่องกับ กกต.เพื่อให้ตรวจสอบ เมื่อมีการยื่นคำร้องมา เบื้องต้นกกต. ต้องดูว่าคำร้องมีมูลพอที่จะพิจารณาได้หรือไม่ ซึ่งสำนักกฎหมายและคดีได้เสนอเรื่องเข้าที่ประชุม กกต. ครั้งแรก เมื่อวันที่ 23 พ.ค. ที่ผ่านมา แต่การประชุมครั้งนั้นมี กกต.แค่ 4 คน ที่ประชุมจึงเห็นว่าอยากให้ กกต.ครบ 5 คนก่อนที่จะพิจารณาเรื่องดังกล่าว โดยมีการประชุมกันอีกครั้งในวันที่ 6 มิ.ย.ซึ่งไม่ใช่เรื่องใหญ่โตอะไรเลย ทำไปตามขบวนการและหน้าที่โดยคณะอนุกรรมการสอบสวนมีเวลาดำเนินการตรวจสอบข้อเท็จจริงภายใน 60 วันทั้งนี้ทุกอย่างเป็นไปตามขั้นตอนและจังหวะที่เหมาะสม เมื่อถามว่าจะสามารถพิจารณาเรื่องดังกล่าวเสร็จก่อนที่กกต.ชุดใหม่จะเข้ามาหรือไม่ นายสมชัย กล่าวว่า ไม่สามารถตอบได้เพราะจะต้องรอดูวันที่ 9 มิ.ย.นี้ก่อน ว่าสนช.จะพิจารณาออกมาอย่างไร ทั้งนี้ กกต.ทำตามหน้าที่ หากไม่ทำก็อาจจะเข้าข่ายการละเว้นปฏิบัติหน้าที่  ตามประมวลกฎหมายอาญามาตรา 157 อย่างไรก็ตาม เรื่องดังกล่าวสามารถขอขยายเวลาได้ 30 วัน ต่อครั้ง ไม่จำกัดจำนวนครั้ง ทั้งนี้ ในวันที่ 13 มิ.ย.นี้ ทางกกต.ได้นัดคณะกรรมการที่ปรึกษากฎหมายเข้าร่วมประชุม เพื่อหารือว่าร่าง พ.ร.บ.ประกอบรัฐธรรมนูญว่าด้วยคณะกรรมการเลือกตั้ง พ.ศ. …ขัดต่อเจตนารมณ์ของรัฐธรรมนูญหรือไม่ ไม่เฉพาะแค่ประเด็นคุณสมบัติกกต. เท่านั้น แต่เราต้องดูทุกเรื่องอย่างละเอียดไม่มีการตั้งธงล่วงหน้าเพื่อยื่นความเห็นแย้งไปยังสนช.,neutral
60,60,"""สมชัย""โพสต์เฟซบุ๊กย้อนถาม คนออกกฎหมายปมเซ็ตซีโร่กกต. ",https://www.dailynews.co.th/politics/577735,2017-06-04T06:00:09.020Z,'สมชัย ศรีสุทธิยากร' ตั้ง 4 คำถาม ย้อนคนออกกฏหมายปม 'เซ็ตซีโร่ กกต.' แขวะการยกเว้นเรื่องคุณสมบัติองค์กรอิสระอื่น เท่ากับมีความสำคัญในการปฏิรูปน้อย,"เมื่อวันที่ 4 มิ.ย. นายสมชัย ศรีสุทธิยากร กรรมการการเลือกตั้ง(กกต.) ด้านบริหารกลาง โพสต์ข้อความผ่านเฟ๊ซบุ๊ก ระบุว่า ""4 คำถาม จาก กกต."" 1.การออกกฎหมายให้มีผลย้อนหลังในเชิงที่เป็นโทษ เป็นไปตามหลักนิติธรรมหรือไม่ การเขียนกฎหมายในลักษณะดังกล่าวเคยมีมาในอดีตหรือไม่ และจะเป็นแบบอย่างที่ดีสำหรับสังคมนิติรัฐหรือไม่ 2.การกล่าวอ้างถึงตำแหน่งที่รับผิดชอบสูง จำเป็นต้องใช้คนที่มีคุณสมบัติสูง เลยต้องให้ออกทั้งคณะ ถามว่าในเมื่อคนเดิมจำนวนมากถึง 4 ใน 5 คน  มีคุณสมบัติสูงครบถ้วน  และผ่านการสรรหามาอย่างถูกต้อง เหตุใดจึงต้องให้เขาออกด้วย 3.รัฐธรรมนูญ 2550 กำหนดให้วาระการดำรงตำแหน่งของ กกต.เป็นไปแบบวาระเฉพาะตัว เช่นเดียวกับองค์กรอิสระอื่น ๆ ดังนั้นตลอดเวลาการดำรงตำแหน่งหากมี กกต.ออก  ด้วยเหตุต่าง ๆ เช่น ครบ 70 ปี ตาย  ลาออก  ถูกถอดถอน  คนใหม่ที่เข้ามาก็อยู่ต่อ 7 ปี ไม่ใช่เท่าวาระของคนเดิม ดังนั้น สภาพปลาสองน้ำจึงเป็นสภาพที่เกิดขึ้นโดยข้อกำหนดของรัฐธรรมนูญอยู่แล้ว การอ้างว่า ต้องรีเซ็ตยกชุด เพราะหลีกเลี่ยงสภาพปลาสองน้ำ ควรออกมาจากปากผู้ร่าง กม.เองหรือไม่ และ 4. การกล่าวว่า การรีเซ็ท กกต. ไม่ได้เป็นบรรทัดฐานสำหรับองค์กรอิสระอื่น ๆ  ดังนั้น อาจจะออกกฎหมายให้กรรมการองค์กรอิสระอื่นและศาลรัฐธรรมนูญสามารถอยู่ต่อไปจนครบวาระ โดยไม่คำนึงถึงคุณสมบัติที่สูงขึ้น ตามรัฐธรรมนูญใหม่  แปลว่า องค์กรเหล่านี้มีความสำคัญในการปฏิรูปการเมืองน้อยกว่า กกต.ใช่หรือไม่  จึงยกเว้นเรื่องคุณสมบัติสูงให้"" นายสมชัยระบุอีกว่า หากกรรมการองค์กรอิสระใด ขาดความสามารถ บกพร่องจริยธรรม ขาดผลงานเป็นที่ประจักษ์ ไม่มีความเป็นกลางทางการเมือง รัฐธรรมนูญมีช่องทางในการให้บุคคลดังกล่าวออกจากตำแหน่งโดยไม่ยากอยู่แล้ว การออกกฎหมายใหม่ที่ขัดหลักนิติธรรม ขาดตรรกะในเชิงเหตุผล กล่าวอ้างแบบขาดภูมิปัญญา และไม่เป็นบรรทัดฐานที่ดีสำหรับสังคมที่ปกครองโดยนิติรัฐ มิควรเกิดขึ้นในสังคมไทย.",neutral
61,61,"""บิ๊กป๊อก""เผยอีก2สัปดาห์เริ่มฟังความเห็นปชช.  ",https://www.dailynews.co.th/politics/577518,2017-06-03T18:28:28.364Z,'บิ๊กป๊อก' เผยอีก 2 สัปดาห์เริ่มฟังความเห็นประชาชน เตรียมถกนายกฯอำนวยความสะดวกคนพื้นที่ห่างไกลร่วมส่งความคิดเห็น  ,เมื่อวันที่ 2 มิ.ย. เวลา 17.19 น. ที่สโมสรทหารบก วิภาวดีฯ พล.อ.อนุพงษ์ เผ่าจินดา รมว.มหาดไทย กล่าวมอบนโยบายแนวทางการขับเคลื่อนฯ ถึงข้อสั่งการคำถาม 4 ข้อของนายกฯ ว่า ได้กำชับผู้ว่าราชการจังหวัด(ผวจ.)ทุกจังหวัด ให้ประชาชนเดินทางเข้ามาแสดงความเห็นที่ศูนย์ดำรงธรรมฯ เท่านั้น โดยต้องพกบัตรประชาชนมาแสดงตัวด้วย เพื่อเป็นการป้องกันการบิดเบือนข้อมูล ขณะนี้ยังไม่ได้กำหนดกรอบเวลาว่าจะรับฟังความเห็นถึงเมื่อไร แต่เบื้องต้น สรุปว่าจะส่งความเห็นให้รัฐบาลทุกๆ 10 วัน อย่างไรก็ตามสำหรับการเริ่มดำเนินการในเรื่องธุรการสัปดาห์หน้า และสัปดาห์ถัดไปจึงจะรับฟังความคิดเห็นของประชาช ทั้งนี้จะใช้เวลาหลังจากนี้อีก 2 สัปดาห์จึงจะได้ความคิดเห็นชุดแรกมา สำหรับประชาชนที่อยู่พื้นที่ห่างไกล ไม่สามารถเดินทางมาแสดงความคิดเห็นที่ศูนย์ฯ ได้ ตนจะปรึกษานายกฯอีกครั้งว่าจะให้ดำเนินการอย่างไร ในการลงไปรับความคิดเห็น.,neutral
62,62,"""อ๋อย""จี้กำหนดวันสรรหา กกต.ให้ชัด ",https://www.dailynews.co.th/politics/578897,2017-06-10T23:02:31.343Z,'อ๋อย' หนุนองค์กรอิสระใช้หลักเกณฑ์วิธีการสรรหา-คุณสมบัติตามรธน.ใหม่ จี้กำหนดวันสรรหาให้ชัด ระบุหากรีบสรรหากกต.ก็ไม่กระทบลต. ไม่มองกกต.ตั้งสอบ 9 รมต.เป็นการแก้ลำ  ,เมื่อวันที่ 10 มิ.ย. นายจาตุรนต์ ฉายแสง อดีตรองนายกรัฐมนตรีและแกนนำพรรคเพื่อไทย ให้สัมภาษณ์ถึงการเซตซีโร่คณะกรรมการการเลือกตั้ง(กกต.)ว่า  เรื่องขององค์กรอิสระทั้งหลายความจริงแล้ว จะต้องใช้หลักเกณฑ์ วิธีการสรรหาและคุณสมบัติตามรัฐธรรมนูญใหม่ทั้งหมดทุกองค์กร ซึ่งไม่ควรมีการยกเว้นองค์กรใดๆ เพราะกรรมการขององค์กรอิสระส่วนใหญ่ ถ้าไม่มาจากรัฐธรรมนูญ ก็จะมาจากการสรรหา แต่งตั้ง ในระหว่างที่คสช.มีอำนาจเบ็ดเสร็จ หลายองค์กรก็มีการแทรกแซงโดยคสช.และรัฐบาลมาแล้ว เช่น มีรองนายกฯ ร่วมเป็นกรรมการสรรหา และที่สำคัญอีกประการคือองค์กรอิสระได้ทำหน้าที่ภายใต้อำนาจของคสช. ที่มีอำนาจเบ็ดเสร็จตามมาตรา 44 ผู้แทนขององค์กรอิสระถูกตั้งเข้าไปเป็นกรรมการของรัฐบาลหรือคสช. ทำให้สูญเสียความเป็นอิสระไปหมดแล้ว ก็เกิดเป็นวัฒนธรรมการทำงานที่ไม่เป็นอิสระมาตลอด 3 ปีที่ผ่านมา “เพราะฉะนั้นการจะให้กรรมการในองค์กรอิสระเหล่านี้ทำหน้าที่ต่อไปคร่อมรัฐธรรมนูญ ทำไปทั้งๆที่มีรัฐธรรมนูญใหม่แล้ว และจะทำหน้าที่ไปอีกนาน จึงเป็นการผิดหลักอย่างมาก ความจริงแล้วต้องกำหนดวัน เวลาที่จะให้มีการสรรหาใหม่ตามรัฐธรรมนูญโดยเร็ว และในระหว่างที่ยังไม่สรรหาก็อาจจะรักษาการไปได้ แต่ไม่ควรมีความคิดว่าให้องค์กรนี้ทำหน้าที่ไปจนครบวาระ  ให้องค์กรนั้นสรรหาใหม่ ใช้กติกาใหม่ ในเงื่อนไขที่ต่างๆ กันไปเพราะจะกลายเป็นว่าร่างรัฐธรรมนูญกันมาแล้วก็ไม่เอาตามนั้น ถ้ามีบรรยากาศการปฏิบัติที่ต่างกันจะเกิดภาวะการณ์ต่อรอง ซึ่งจะทำให้ไม่เพียงสูญเสียความเป็นอิสระ แต่จะสูญเสียความเป็นกลางด้วยขององค์กรอิสระทั้งหลายด้วย”นายจาตุรนต์ กล่าวและว่า ส่วนการเซตซีโร่จะทำให้การเลือกตั้งเลื่อนไปอีกหรือไม่ ขึ้นอยู่กับว่าจะทำอย่างไร หากรีบดำเนินการสรรหาก็จะไม่มีผลกระทบอะไรมาก ก็จะเสร็จได้เร็ว และในระหว่างที่ยังไม่ได้กรรมการใหม่ก็ให้กรรมการเก่าทำหน้าที่รักษาการไปก่อนก็สามารถทำได้ ส่วนการที่กกต.จะตั้งคณะกรรมการสอบ 9 รัฐมนตรีในรัฐบาลพล.อ.ประยุทธ์ จันทร์โอชา ตามคำร้องของนายเรืองไกร ลีกิจวัฒนะ ทีมกฎหมายพรรคเพื่อไทย เป็นเกมขบเหลี่ยมระหว่างกกต.กับรัฐบาลหรือไม่ นายจาตุรนต์ กล่าวว่า เมื่อมีคนร้อง กกต.ก็ต้องพิจารณาไปตามอำนาจหน้าที่ ถ้ามีประเด็น มีข้อมูลหรือหลักฐานที่ต้องสอบมันก็ต้องสอบ คงจะมองว่าเป็นการแก้ลำกันคงไม่ได้  ,red
63,63,คพ.แนะจัดโซนนิ่งให้เหมาะสมรอบสนามบิน ,https://www.dailynews.co.th/politics/577261,2017-06-03T22:17:07.243Z,คพ.แนะโซนนิ่งใช้ประโยชน์ที่ดินรอบสนามบิน กำหนดเกณฑ์ระดับเสียงรอบสนามบิน ชี้ที่พักอาศัย ส่วนราชการ ร้านขาย-ธุรกิจบริการแก๊สไม่เหมาะอยู่ใกล้สนามบิน รับมลพิษทางเสียง-กิจกรรมกระทบการบิน  ,เมื่อวันที่ 1 มิ.ย.นางสุวรรณา เตียรถ์สุวรรณ รองอธิบดีกรมควบคุมมลพิษ (คพ.) กระทรวงทรัพยากรธรรมชาติและสิ่งแวดล้อม เปิดเผยว่า คพ. ได้จัดการสัมมนา “การขับเคลื่อนการใช้เกณฑ์ระดับเสียงที่เหมาะสมกับการใช้ประโยชน์ที่ดินโดยรอบท่าอากาศยาน” เพื่อเผยแพร่เกณฑ์ระดับเสียงที่เหมาะสมกับการใช้ประโยชน์ที่ดินโดยรอบท่าอากาศยาน รวมทั้งเผยแพร่ข้อมูลความรู้เกี่ยวกับการผังเมือง EIA เขตปลอดภัยในการเดินอากาศ และการก่อสร้างอาคาร  ที่จะมีส่วนเกี่ยวข้องสัมพันธ์กันกับเกณฑ์ระดับเสียง ให้หน่วยงานต่างๆ นำความรู้ไปปรับใช้ในการจัดการปัญหามลพิษทางเสียง จากอากาศยานในพื้นที่และสื่อสารทำความเข้าใจกับประชาชน นอกจากนี้ คพ. จะได้รับฟังความคิดเห็นเกี่ยวกับการเพิ่มประสิทธิภาพ ในการจัดการปัญหามลพิษทางเสียงจากอากาศยานจากผู้เข้าร่วมสัมมนา เพื่อนำไปใช้จัดทำข้อเสนอแนวทางการจัดการปัญหา ของประเทศในภาพรวมต่อไป นางสุวรรณา กล่าวว่า การจัดกลุ่มการใช้ประโยชน์ที่ดิน โดยใช้ระดับเสียงเป็นเกณฑ์ แบ่งออกเป็น 2 กลุ่ม คือ กลุ่ม A เป็นพื้นที่ที่ได้รับระดับเสียงสูง และพื้นที่อ่อนไหว ต่อเสียง การใช้ประโยชน์ที่ดินในกลุ่มนี้ต้องจำกัดและห้ามการพัฒนา และกลุ่ม B เป็นพื้นที่ที่ได้รับระดับเสียงปานกลาง การใช้ประโยชน์ที่ดินในกลุ่มนี้มีทั้งต้องจำกัด และสามารถพัฒนาต่อได้ โดยการจัดกลุ่มย่อยการใช้ประโยชน์ที่ดินสามารถกระทำ เพิ่มเติมได้โดยใช้ระดับเสียงหลายๆ ระดับ เพื่อให้มีความเหมาะสมยิ่งขึ้น กำหนดระดับเสียงไว้ 4 ระดับ ได้แก่ น้อยกว่า 65 เดซิเบลเอ 65-70 เดซิเบลเอ 70-75 เดซิเบลเอ และ มากกว่า 75 เดซิเบลเอ  ซึ่งเกณฑ์ระดับเสียงที่เหมาะสมกับการใช้ประโยชน์ที่ดินโดยรอบอากาศยาน เช่น ที่พักอาศัย บ้าน หอพัก โรงแรม บังกะโล รีสอร์ท คอนโดมิเนียม ที่อยู่อาศัยอื่นๆ โรงเรียน สถาบันการสอน โรงภาพยนตร์ โรงมหรสพ สถานที่ราชการ สถานีตำรวจ สถานที่ทางศาสนา ร้านขายแก๊ส ธุรกิจบริการแก๊ส ระดับเสียงเฉลี่ยกลางวันกลางคืน มากกว่า 65 เดซิเบลเอ ไม่เหมาะสม สำหรับสถานีขนส่ง ที่ทำการสาธารณูปโภคไฟฟ้า ประปา สำนักงานและ บริษัท โชว์รูมรถที่ไม่มีบริการซ่อม ธุรกิจบริการ ตลาด มากกว่า 65 เหมาะสม เป็นต้น รองอธิบดี คพ.กล่าวต่อว่า ท่าอากาศยานถือเป็นประตูสู่การเดินทางทั้งในการขนส่งผู้โดยสารและการขนส่งสินค้าที่มีความสะดวก รวดเร็ว แต่ท่าอากาศยานสามารถก่อให้เกิดปัญหาสิ่งแวดล้อมโดยเฉพาะมลพิษทางเสียงหากมีปริมาณการใช้อากาศยานจำนวนมาก โดยเฉพาะอย่างยิ่งบริเวณรอบท่าอากาศยานมีการใช้ประโยชน์พื้นที่ไม่เหมาะสม ไม่สอดคล้องกับกิจกรรมการเดินอากาศ ส่งผลให้เกิดผลกระทบทางเสียงต่อประชาชนอยู่อาศัยใกล้เคียง รวมทั้งการใช้ประโยชน์ที่ดินที่ไม่เหมาะสมอาจส่งผลกระทบต่อกิจกรรมทางการบินได้.  ,neutral
64,64,บ.ไทยทีวีโล่งศาลปค.ห้าม กสทช.ยึดหลักทรัพย์ค้ำประกัน ,https://www.dailynews.co.th/politics/577324,2017-06-03T22:22:40.520Z,ศาลปกครองสูงสุดยืนคำสั่งห้าม กสทช.ยึดหลักทรัพย์ค้ำประกันของ บ.ไทยทีวีงวดที่เหลือ จนกว่าจะมีคำพิพากษา เหตุศาลยังไม่ชี้ใครทำผิดสัญญา   ,"เมื่อวันที่ 1 มิ.ย.ศาลปกครองสูงสุดมีคำสั่งยืนตามศาลปกครองกลางที่สั่งไม่ให้คณะกรรมการกิจการกระจายเสียง  กิจการโทรทัศน์ และกิจการโทรคมนาคมแห่งชาติ (กสทช.) ดำเนินการใด ๆเพื่อยึดหลักทรัพย์ค้ำประกันตามหนังสือค้ำประกันของธนาคารกรุงเทพ จำกัด (มหาชน) ที่บริษัทไทยทีวี จำกัด ของนางพันธุ์ทิพา ศกุณต์ไชย หรือ “ติ๋ม ทีวีพูล นำมาวางค้ำประกันการชำระค่าธรรมเนียมใบอนุญาตประกอบกิจการโทรทัศน์ระบบดิจิตอล ในงวดที่เหลือคือตั้งแต่งวดที่ 3-6 ไว้ จนกว่าจะมีคำพิพากษาหรือคำสั่งเป็นอย่างอื่น                  ทั้งนี้คำสั่งดังกล่าวสืบเนื่องหลังจากศาลปกครองกลางได้รับคำฟ้องที่บริษัท ไทยทีวี จำกัด  ซึ่งได้รับใบอนุญาตประกอบกิจการโทรทัศน์ระบบดิจิตอล ยื่นฟ้อง กสทช. ว่า ไม่ได้ดำเนินการตามกฎหมายหรือแผนแม่บทและคำมั่นสัญญาที่ให้ไว้ในการเชิญชวนให้เข้าร่วมประมูลโทรทัศน์ในระบบดิจิตอล และบริษัทไทยทีวีฯได้ขอยกเลิกใบอนุญาตและเลิกประกอบกิจการไปแล้ว ซึ่งกสทช.มีคำสั่งเพิกถอนใบอนุญาตและเรียกบริษัทไทยทีวีฯชำระค่าธรรมเนียมที่ค้างชำระ จึงขอให้ศาลสั่งเพิกถอนคำสั่งเพิกถอนใบอนุญาต และให้กสทช. คืนเงินค่าธรรมเนียมที่บริษัทไทยทีวีฯชำระไปแล้วจำนวน 365,512,000 บาท พร้อมดอกเบี้ยร้อยละ 7.5ต่อปี  รวมทั้งระงับการเรียกเก็บค่าธรรมเนียมงวดที่เหลือ 3-6 จำนวนประมาณ 1,364,800,000ล้านบาท พร้อมดอกเบี้ยร้อยละ 7.5 ต่อปี   และเรียกค่าเสียหาย713,828,282.94 บาท พร้อมดอกเบี้ยร้อยละ 7.5 ต่อปี    ไว้พิจารณา และมีคำสั่งคุ้มครองเพื่อบรรเทาทุกข์ชั่วคราวก่อนการพิพากษา โดยให้กสทช ระงับการเรียกเก็บค่าธรรมเนียมงวดที่ 3-6 และห้ามดำเนินการเพื่อบังคับตามหนังสือค้ำประกันของธนาคารกรุงเทพฯ จำกัด (มหาชน) ที่บริษัทไทยทีวีฯนำมาวางไว้แก่กสทช.  จนกว่าจะมีคำพิพากษาหรือคำสั่งเป็นอย่างอื่น ทางกสทช. จึงได้ยื่นอุทธรณ์ต่อศาลปกครองสูงสุดเพื่อขอให้ยกเลิกคำสั่งกำหนดมาตราการบรรเทาทุกข์ชั่วคราวดังกล่าว ส่วนที่ศาลปกครองสูงสุดมีคำสั่งยืนตามศาลปกครองกลางระบุว่า ข้อเท็จจริงเป็นอันยุติว่าบริษัทไทยทีวี ไม่ได้ประกอบกิจการโทรทัศน์ระบบดิจิตอลตามที่ได้รับอนุญาตแล้ว และคดีมีประเด็นที่ศาลจะต้องวินิจฉัยว่าบริษัทไทยทีวีฯ หรือกสทช. ปฏิบัติผิดข้อตกลงหรือสัญญาที่มีต่อกัน สำหรับกสทช.นั้นจะมีสิทธิเรียกให้ธนาคารชำระเงินตามหนังสือค้ำประกันก็เฉพาะแต่ในกรณีที่ กสทช. ไม่ได้ผิดข้อตกลงหรือสัญญาเท่านั้น ซึ่งกรณี บริษัทไทยทีวี หรือกสทช. เป็นฝ่ายผิดข้อตกลงหรือสัญญาเป็นปัญหาที่ศาลจะต้องวินิจฉัยต่อไป กสทช.จึงยังไม่อาจใช้สิทธิเรียกร้องให้ธนาคารชำระเงินตามหนังสือค้ำประกันเสมือนบริษัทไทยทีวีฯ เป็นฝ่ายผิดข้อตกลงหรือสัญญาได้ เนื่องจากหากดำเนินการไปแล้ว ธนาคารย่อมมีสิทธิไล่เบี้ยเอากับบริษัทไทยทีวีฯ ซึ่งเป็นลูกหนี้ชั้นต้นได้ ซึ่งมีผลเท่ากับบริษัทไทยทีวีฯ เป็นฝ่ายแพ้คดีทั้งที่ยังไม่มีคำพิพากษาของศาล การใช้สิทธิของกสทช. จึงเป็นการกระทำซ้ำและกระทำต่อไปซึ่งการผิดสัญญา และการที่ศาลจะมีคำสั่งดังกล่าวมีผลเพียงทำให้กสทช. ยังไม่ได้รับเงินค่าธรรมเนียมในทันทีเพื่อนำส่งเป็นรายได้แผ่นดินเท่านั้น ซึ่งตามเงื่อนไขแนบท้ายใบอนุญาตก็ได้กำหนดให้ชำระค่าธรรมเนียมเป็นงวดๆ อยู่แล้ว ศาลปกครองสูงสุดจึงมีคำสั่งยืนตามคำสั่งศาลปกครองกลางที่มีคำสั่งกำหนดมาตรการหรือวิธีการคุ้มครองเพื่อบรรเทาทุกข์ชั่วคราวก่อนการพิพากษาดังกล่าวไว้จนกว่าจะมีคำพิพากษาหรือคำสั่งเป็นอย่างอื่น.  ",neutral
65,65,หวั่นกกต.ชุดใหม่ผู้มีอำนาจสั่งการได้ ,https://www.dailynews.co.th/politics/578878,2017-06-10T08:01:50.374Z,'เด็กพท.' ชี้ ไม่เหนือความคาดหมายเซตซีโร่ กกต. เห็นอยู่สนช.เป็นของใคร หวั่นได้กกต.ชุดใหม่ซ้ายหันขวาหันตามคำสั่งผู้มีอำนาจ แนะ กกต.ออกเลย อย่าทนอยู่หลัง สนช.มีมติไล่แล้ว,เมื่อวันที่ 10 มิ.ย. นายสมคิด เชื้อคง อดีต ส.ส.อุบลราชธานี พรรคเพื่อไทย กล่าวถึงกรณีที่สภานิติบัญญัติแห่งชาติ(สนช.) เซตซีโร่คณะกรรมการการเลือกตั้ง (กกต.) ด้วยคะแนนท่วมท้นว่า ไม่ได้เหนือความคาดหมายแต่อย่างไร เพราะนายมีชัย ฤชุพันธ์ุ ประธานคณะกรรมการร่างรัฐธรรมนูญ(กรธ.) เคยให้ความเห็นไว้แล้วว่า จะปฎิรูป ต้องรับความเจ็บปวด และเห็นกันอยู่แล้วว่า สนช.คือใคร สิ่งที่หลายคนสงสัยคือว่าจะเอาเหตุนี้นำไปสู่การเลื่อนการเลือกตั้งหรือไม่ นั่นเป็นคำถามของคนจำนวนมาก นี่คือการทำให้คนทั่วไปขาดความเชื่อมั่น กระทั่งเกรงกันว่าการสรรหา กกต.ชุดใหม่ จะเป็นคนที่คณะผู้มีอำนาจสั่งการได้ เพราะการลงมติของ สนช.ที่ผ่านมาก็เห็นได้ชัดเจนว่าอยากได้อะไรก็ยกมือสนองตอบกันด้วยดี หากตนเป็น กกต.ชุดนี้ต้องลาออก เพราะเขาไม่อยากให้อยู่แล้ว ไม่ต้องรอกฎหมายมีผลบังคับใช้ หรือรอตั้งกรรมมาธิการร่วม ไม่ต้องไปรอพิสูจน์อะไรอีก เขาลงมติไล่แล้ว อย่าอยู่เลย.,red
66,66,เคาะทุนประเดิมจัดตั้งพรรคเป็น1.5ล้านบาท ,https://www.dailynews.co.th/politics/577308,2017-06-03T22:22:49.878Z,กมธ.สนช.เคาะร่างก.ม.พรรคการเมืองแล้วปมทุนประเดิมจัดตั้งพรรคขยับจาก 1 ล้านบาท เป็น 1.5 ล้านบาท เปลี่ยนเกณฑ์ส่งผู้สมัครเลือกตั้งเป็นไพรมารีโหวต  ค่าบำรุงพรรคปีแรกสมาชิกจ่าย 50 บาท  ,เมื่อวันที่ 1 มิ.ย.ที่รัฐสภา นายวัลลภ ตังคณานุรักษ์ โฆษกคณะกรรมาธิการวิสามัญพิจารณาร่างพ.ร.บ.ประกอบรัฐธรรมนูญว่าด้วยพรรคการเมือง กล่าวถึงความคืบหน้าการพิจารณาร่างพ.ร.บ.ฉบับดังกล่าวว่า กมธ.ได้ลงมติในมาตราสำคัญๆ 3-4 มาตราคือ กรณีทุนประเดิมจัดตั้งพรรคการเมือง ที่ตามคณะกรรมการร่างรัฐธรรมนูญ(กรธ.)กำหนดไว้ที่ 1 ล้านบาท แต่กมธ.เห็นว่า ควรแก้ไขเป็นให้กกต.เป็นผู้กำหนด โดยยึดจากตัวเลขค่าใช้จ่ายการเลือกตั้งส.ส.ของแต่ละคนในครั้งที่ผ่านมาคือ 1.5 ล้านบาท ดังนั้นทุนประเดิมในการจัดตั้งพรรคการเมืองจึงขยับจาก 1 ล้านบาท เป็น 1.5 ล้านบาท อย่างไรก็ตามการจ่ายทุนประเดิมพรรคไม่จำเป็นต้องนำมาจ่ายในวันจัดตั้งพรรคการเมือง สามารถนำมาจ่ายในวันที่ส่งผู้สมัครลงเลือกตั้งได้ หากไม่ส่งผู้สมัครก็ไม่ต้องจ่าย แต่ถ้าพรรคใดไม่จ่ายทุนประเดิมจะไม่มีสิทธิได้รับเงินสนับสนุนจากกองทุนพัฒนาพรรคการเมืองของกกต. โดยกมธ.ส่วนใหญ่เห็นด้วย ยกเว้นกมธ.ที่เป็นตัวแทนจากกรธ. และตนที่อยากให้กำหนดไว้ที่ 1 ล้านเช่นเดิม นอกจากนี้ในตำแหน่งกรรมการบริหารพรรค เห็นควรให้เลขาธิการพรรคเป็นกรรมการบริหารพรรคเช่นเดิม                  นายวัลลภ กล่าวว่า หากที่ประชุมสนช.ลงมติเห็นด้วยกับเนื้อหาตามที่กมธ.เสนอมา และถ้ากรธ.ไม่เห็นด้วยกับร่างที่สนช.ลงมติไป ก็ต้องตั้งกรรมการร่วม 11 คนประกอบด้วยกรธ. 5 คน สนช. 5คน ประธานศาลรัฐธรรมนูญหรือประธานองค์กรอิสระ 1 คน  มาพิจารณาแก้ไขร่างกฎหมายร่วมกันแล้วส่งไปให้สนช.พิจารณา หากสนช.ยืนยันด้วยมติ 2 ใน3 ไม่เห็นด้วยกับร่างที่แก้ไขใหม่ ถือว่า ร่างกฎหมายดังกล่าวตกไป                      นายแสวง บุญมี รองเลขาธิการกกต.  กล่าวว่า ประเด็นค่าสมาชิกพรรคนั้น กมธ.ให้คงตามร่างที่กรธ.เสนอมาคือ ให้สมาชิกพรรคเสียค่าบำรุงพรรคปีละไม่เกิน 100 บาท โดยบทเฉพาะกาลยกเว้นปีแรกให้จัดเก็บไม่น้อยกว่า 50 บาท ขณะเดียวกันกมธ.ยังมีมติให้แก้ไขเรื่องการส่งผู้สมัครรับเลือกส.ส.ทั้งระบบส.ส.เขตและบัญชีรายชื่อ จากเดิมที่กำหนดให้กรรมการบริหารพรรคเป็นผู้คัดเลือกผู้สมัคร แก้ไขเป็นดังนี้ ในกรณีผู้สมัครส.ส.เขต  จะให้พรรคประกาศรับสมัครผู้สมัครส.ส.จากนั้นจะส่งรายชื่อผู้สมัครไปให้สาขาพรรคหรือตัวแทนจังหวัดเป็นผู้พิจารณาว่า จะให้ใครเป็นผู้สมัคร โดยเลือกมาเขตละ 2 คน เพื่อส่งรายชื่อกลับมาให้กรรมการบริหารพรรคพิจารณา ถ้าหากไม่เลือกผู้ที่ได้รับคะแนนลำดับ 1 ต้องให้เหตุผลว่าเพราะอะไร หากไม่เลือกทั้งสองคน ให้ส่งเรื่องกลับไปที่สาขาพรรคเพื่อคัดเลือกผู้สมัครใหม่ ส่วนการคัดเลือกผู้สมัครส.ส.บัญชีรายชื่อ 150 คน กำหนดให้คณะกรรมการสรรหาแต่ละพรรคจัดทำบัญชีรายชื่อผู้สมัคร 150 คน โดยให้หัวหน้าพรรคอยู่ในลำดับ 1 ส่วนลำดับที่ 2-150 ให้พรรคทำบัญชีรายชื่อและส่งไปให้สาขาพรรคหรือตัวแทนจังหวัดคัดเลือก โดยตัวแทนสาขาพรรค 1 คน สามารถเลือกได้ 15 รายชื่อ เมื่อลงคะแนนเสร็จแล้ว จึงส่งกลับมาให้กรรมการบริหารพรรคจัดลำดับตามคะแนนโหวตตามที่สาขาพรรคลงคะแนนมา.,neutral
67,67,"""วิษณุ""ลั่นเซตซีโร่กกต. ไม่ได้ยื้อเวลาเลือกตั้ง ",https://www.dailynews.co.th/politics/577934,2017-06-05T10:06:05.501Z,“วิษณุ” ชี้เจตนากมธ.ชงเซตซีโร่ “กกต.” รองรับปรับโครงสร้างอำนาจหน้าที่-เพิ่มกรรมการ ติงสื่อมุ่งหลงตีประเด็นคุณสมบัติ ยันเป็นกรอบเวลาเดิม ไม่ยืดเวลา  ,เมื่อวันที่ 5 มิ.ย.  ที่ทำเนียบรัฐบาล  นายวิษณุ เครืองาม รองนายกรัฐมนตรี ให้สัมภาษณ์ถึงกรณีที่คณะกรรมาธิการ(กมธ.) วิสามัญพิจารณาร่างพระราชบัญญัติประกอบรัฐธรรมนูญ(พ.ร.ป.) ว่าด้วยคณะกรรมการการเลือกตั้ง(กกต.) ของสภานิติบัญญัติแห่งชาติ(สนช.) มีมติแก้ไขบทเฉพาะกาลให้กกต.ชุดปัจจุบันทั้งหมดพ้นวาระ(เซตซีโร่) เมื่อประกาศใช้ร่างพ.ร.ป.นี้ แต่ยังให้ปฏิบัติหน้าที่จนกว่าจะมีชุดใหม่มาแทน ว่า สื่อไม่เข้าใจถึงเหตุผลที่แท้จริงของกรรมาธิการฯเสียงข้างมากที่ต้องการให้เซตซีโร่กกต. ซึ่งเหตุผลของกมธ.ดังกล่าวที่ว่าไม่อยากให้เกิดปัญหาการทำงานแบบปลาสองน้ำนั้น เป็นเหตุผลที่แท้จริง โดยไม่ใช่แค่เรื่องของคุณสมบัติเท่านั้น แต่เป็นเพราะกกต.มีการเปลี่ยนแปลงโครงสร้างและอำนาจหน้าที่ รวมถึงเพิ่มจำนวนกรรมการจาก 5 คน มาเป็น 7 คน ส่งผลให้โครงสร้างของกกต.เปลี่ยนไป ขณะที่องค์กรอิสระอื่นๆไม่มีการเปลี่ยนแปลงโครงสร้าง                  นายวิษณุ กล่าวอีกว่า หากถามว่าทำไมไม่คงกรรมการเดิม 5 คน แล้วสรรหาใหม่ 2 คนนั้น เป็นเพราะ 2 คนที่มาใหม่ถือเป็นปลาอีกน้ำ ได้รับการสรรหามาอีกแบบหนึ่ง รวมถึงมีคุณสมบัติต่างกัน และมีวาระการดำรงตำแหน่งไม่เท่ากับกรรมการชุดเดิม ขณะเดียวกัน ในกรรมการ 5 คนนั้น บางคนมีปัญหาเรื่องคุณสมบัติซึ่งจะต้องพ้นจากตำแหน่งแม้จะเซตซีโร่หรือไม่ก็ตาม ไม่ว่าองค์กรไหนเกิดปัญหาอย่างนี้ก็ต้องทำแบบเดียวกัน นี่คือคำนิยามของเซตซีโร่ที่เป็นการสรรหาใหม่เพื่อให้ที่มาเหมือนกันทั้งหมด และไม่ขอพูดว่าเห็นด้วยหรือไม่ เมื่อถามว่าการที่กกต.บางคนคัดค้านกับการเซตซีโร่ เป็นเพราะเขาเข้าใจผิดต่อเหตุผลของคณะกรรมาธิการฯใช่หรือไม่ นายวิษณุ กล่าวว่า ไม่ทราบ ถ้าตนพูดไป จะกลายเป็นตนไปปะทะกับเขา                   ต่อข้อถามว่าเรื่องนี้ถูกมองว่าอาจช่วยยื้อการเลือกตั้งออกไปอีก เพราะกกต.ที่ทำหน้าที่รักษาการระหว่างรอชุดใหม่อาจไม่สามารถใช้อำนาจอย่างเต็มที่ในการจัดการเลือกตั้ง รองนายกรัฐมนตรี กล่าวว่า ไม่เห็นเกี่ยวกันเลย ตอนนี้เรายังไม่รู้เลยว่าจะมีการเลือกตั้งเมื่อไหร่ ทั้งนี้จะต้องมีกกต.ชุดใหม่ 7 คนเข้ามาก่อนภายในปีนี้ โดยการจัดทำพ.ร.ป. 2 ฉบับที่กำลังจะออกมานั้น ระบุว่าต้องสรรหากกต.ชุดใหม่ให้ได้ภายในกี่วัน ดังนั้นเหตุผลที่พ.ร.ป.ว่าด้วยการเลือกตั้งส.ส.ยังไม่เข้าสู่การพิจารณาของสนช. เพราะต้องการให้กกต.ชุดใหม่เป็นคนทำกฎหมายฉบับนี้ อย่างไรก็ตาม การดำเนินงานทั้งหมดต้องอยู่ในกรอบเวลา 8 เดือน โดยภาพรวมถือว่าทุกอย่างอยู่ตามกรอบเวลาเดิม ไม่มียืดเวลาออกไปแม้แต่วันเดียว                  “ผมมองเห็นด้วยซ้ำไปว่ากฎหมายกกต.จะผ่านสนช.เดือนไหน ได้กกต.ใหม่เดือนไหน และไปอีกนานเท่าไหร่กว่าจะครบกำหนด 8 เดือน กกต.ชุดใหม่จะเป็นคนจัดการเลือกตั้งภายใน 150 วัน แต่ถ้าสนช.ไม่เห็นด้วยกับการเซตซีโร่ กกต.ปัจจุบันนี้จะเป็นคนดูแลการเลือกตั้ง ต้องไปรอดูผลสนช.ตัดสินในวันที่ 9 มิ.ย.ว่าจะเป็นอย่างไร”นายวิษณุ กล่าว.,yellow
68,68,"""บิ๊กป้อม""ยันอาวุธในรถ""จ่าทอ.""ไม่ใช่ของไทย ",https://www.dailynews.co.th/politics/578141,2017-06-06T12:08:00.522Z,“บิ๊กป้อม”ปัดคลังอาวุธในรถ “จ่าอากาศ”ไม่ใช่ของไทย เผยตั้งคกก.สอบสวนเรื่องนี้แล้ว ระบุคลังอาวุธไทยไม่มีปืนอาก้า  ,เมื่อวันที่ 6 มิ.ย.  ที่ทำเนียบรัฐบาล พล.อ.ประวิตร วงษ์สุวรรณ รองนายกรัฐมนตรี กล่าวกรณีการตรวจพบอาวุธปืนและเครื่องกระสุนจำนวนมากในรถของ พ.อ.อ.ภคิน เดชพงศ์ นายทหารสังกัดกองทัพอากาศ ขณะประสบอุบัติเหตุที่ จ.ตราดว่า ได้รับรายงานแล้ว จากนี้ก็ต้องดูว่ารถดังกล่าวมาอย่างไรและไปอย่างไร เพราะรถที่ถูกจับลักษณะนี้ ต้องได้รับการตรวจตรา เมื่อถามว่าการตรวจจับ อาวุธในระยะหลังๆนี้ จะมีเจ้าหน้าที่ทหารเข้าไปเกี่ยวข้องนั้น พล.อ.ประวิตร กล่าวว่า ผู้ที่เกี่ยวข้องจะมาจากทหารชั้นประทวนและตอนนี้ยังไม่รู้ว่าเอาอาวุธไปทำอะไร ซึ่งต้องตรวจสอบว่าเมื่อเอาเข้ามาแล้ว จะเอาไปที่ไหนทำอะไร โดยขณะนี้มีการตั้งคณะกรรมการสืบสวนเรื่องนี้อยู่  เมื่อถามย้ำว่ากรณีของพ.อ.อ.ภคิน มีความชัดเจนหรือยังว่าต้นทางของอาวุธมาจากที่ใด พล.อ.ประวิตร กล่าวว่า ยังไม่แน่ชัด แต่ไม่ใช่การเอาอาวุธออกมาจากคลังของเราเพราะในคลังอาวุธปืนไม่มีอาก้า ส่วนจะมาจากที่ใดนั้นไม่ทราบ แต่มีการคุมเข้มในเรื่องดังกล่าวอยู่แล้ว  ผู้สื่อข่าวรายงานว่าในการให้สัมภาษณ์วันนี้ พล.อ.ประวิตร ยังมีท่าทีอิดโรยอยู่บ้าง แต่ยังถือว่าดีกว่าสัปดาห์ที่ผ่านมา.,neutral
69,69,เตรียมประชุมเครือข่ายสวัสดิการสังคมไทยในเยอรมนี ,https://www.dailynews.co.th/politics/578907,2017-06-10T23:07:35.122Z,พม.จัดประชุมเครือข่ายองค์การสวัสดิการสังคมไทยในเยอรมนี ผลักดันการจัดสวัสดิการสังคมสำหรับคนไทยในต่างแดนอย่างเหมาะสม หวังช่วยลดความเหลื่อมล้ำ-สร้างโอกาสเข้าถึงบริการ  ,เมื่อวันที่ 10 มิ.ย. เวลา 09.00 น. ที่กรมพัฒนาสังคมและสวัสดิการ กระทรวงการพัฒนาสังคมและความมั่นคงของมนุษย์ (พม.) นายพุฒิพัฒน์ เลิศเชาวสิทธิ์ อธิบดีกรมพัฒนาสังคมและสวัสดิการ (พส.) เปิดเผยว่า พส.ได้กำหนดจัดการประชุมเครือข่ายองค์การสวัสดิการสังคมไทยในเยอรมนี ระหว่างวันที่ 9 – 11 มิ.ย. ที่กรุงเบอร์ลิน มีวัตถุประสงค์เพื่อส่งเสริมและสนับสนุนให้องค์การสวัสดิการสังคมไทยในเยอรมนี ได้มีส่วนร่วมในการขับเคลื่อนงานที่เกี่ยวข้องกับคนไทยในต่างประเทศ ให้สามารถดำเนินการจัดสวัสดิการสังคมได้อย่างเหมาะสม อีกทั้งส่งเสริมและสนับสนุนการรวมกลุ่มของคนไทยที่ดำเนินงานที่เกี่ยวข้องกับคนไทยในเยอรมนี เพื่อขอรับรองเป็นองค์กรสาธารณประโยชน์ นอกจากนี้ยังเป็นการส่งเสริมการจัดสวัสดิการสังคมสำหรับคนไทยในเยอรมนีตามข้อกำหนดคณะกรรมการส่งเสริมการจัดสวัสดิการสังคมแห่งชาติฯ “สำหรับการประชุมครั้งนี้ ตนหวังเป็นอย่างยิ่งว่า ผู้แทนทุกท่านจากมูลนิธิ สมาคม ชมรม และกลุ่ม ที่เป็นองค์การสวัสดิการสังคมไทยในเยอรมนี จะเป็นพลังสำคัญในการมีส่วนร่วมในการขับเคลื่อนและผลักดันการดำเนินงานตามกฎหมายว่าด้วยการส่งเสริมการจัดสวัสดิการสังคมสำหรับคนไทยในต่างประเทศ จนทำให้เกิดผลสัมฤทธิ์อย่างเป็นรูปธรรมได้ ซึ่งจะช่วยลดความเหลื่อมล้ำของสังคมและสร้างโอกาสเข้าถึงบริการของรัฐอย่างถ้วนหน้าและทั่วถึง สำหรับคนไทยทุกคนไม่ว่าจะเป็นคนไทยในประเทศไทยหรือพำนักในต่างประเทศ” นายพุฒิพัฒน์ กล่าว.  ,neutral
70,70,เร่งสางปัญหาผักตบขีดเส้นจบก.ย.นี้ ,https://www.dailynews.co.th/politics/577826,2017-06-04T12:00:11.588Z,"อธิบดีปกครอง เผยความคืบหน้าแก้ปัญหาผักตบชวา ชี้กำหนดกรอบจัดเก็บให้เสร็จใน 30 ก.ย. ดึงทุกภาคส่วนตั้งชมรมรูปแบบประชารัฐ ระบุปัจจุบันมีการตั้งชมรมคนริมน้ำแล้ว 1,075 ชมรม 16,259 คนทุกจังหวัดทั่วประเทศ  ","เมื่อวันที่ 4 มิ.ย. ร.ต.ท.อาทิตย์ บุญญะโสภัต อธิบดีกรมการปกครอง กล่าวว่า กรมการปกครองได้รับมอบหมายในการทำแผนปฏิบัติการแก้ไขปัญหาผักตบชวา ในแหล่งน้ำปิดและแหล่งน้ำเชื่อมโยง เช่น หนอง บึง คลอง โดยกำหนดพื้นที่แบ่งความรับผิดชอบให้กับองค์กรปกครองส่วนท้องถิ่น(อปท.) และให้นายอำเภอตั้งคณะกรรมการกำกับดูแล โดยมีกรอบดำเนินการกำจัดผักตบชวาให้แล้วเสร็จภายในวันที่ 30 ก.ย.นี้ ทั้งนี้มีกลไกกำกับดูแลและบูรณาการในการปฏิบัติ คือ1.คณะทำงานระดับจังหวัด 2.คณะทำงานระดับอำเภอ 3.ตั้งชมรมคนริมน้ำ ตามดำริของพล.อ.ประวิตร วงษ์สุวรรณ รองนายกรัฐมนตรีและรมว.กลาโหม ในฐานะประธานคณะกรรมการอำนวยการกำจัดผักตบชวา โดยให้อำเภอร่วมกับกำนันผู้ใหญ่บ้าน อปท.ภาคเอกชน ประชาชน ร่วมจัดตั้งชมรมในรูปแบบประชารัฐ โดยมีหน้าที่หลักคือการร่วมอนุรักษ์ฟื้นฟูดูแลรักษาแม่น้ำลำคลองแหล่งน้ำให้เป็นไปด้วยความสวยงามปราศจากผักตบชวาและวัชพืช ร.ต.ท.อาทิตย์ กล่าวอีกว่า นอกจากนี้ต้องเฝ้าระวังการบุกรุกหรือต่อเติมสิ่งปลูกสร้างในคลองสาธารณะ บูรณาการจัดกิจกรรมกำจัดผักตบชวาและการอนุรักษ์ฟื้นฟูแหล่งน้ำร่วมกับหน่วยงานที่เกี่ยวข้อง สร้างจิตสำนึกให้ประชาชนที่อยู่ริมน้ำรับรู้ถึงผลเสียของผักตบชวา การนำผักตบชวาไปใช้ประโยชน์ เช่น ปุ๋ยจากผักตบชวา ผลิตภัณฑ์สิ่งทอจากเส้นใยอาหารสัตว์ ปัจจุบันมีการตั้งชมรมคนริมน้ำแล้ว 1,075 ชมรม 16,259 คนทุกจังหวัดทั่วประเทศ ทั้งนี้ประโยชน์ที่ประชาชนจะได้รับ คือการคมนาคมสัญจรสะดวกขึ้น สามารถพัฒนาฟื้นฟูแหล่งน้ำได้ตามเป้าหมาย ประโยชน์ด้านการท่องเที่ยว การเกษตร เกิดความสามัคคีและมีส่วนร่วม เกิดการตระหนักรับรู้ในการอนุรักษ์สิ่งแวดล้อม.",neutral
71,71,"""สุเทพ""หนุน""บิ๊กตู่อยู่ต่อ ชี้ช่องเสียงส.ว.-พรรคเล็ก ",https://www.dailynews.co.th/politics/577342,2017-06-03T22:22:52.241Z,'สุเทพ'ป้อง 'บิ๊กตู่' อยากอยู่ต่อ ชี้ช่องเสียง'ส.ว.-พรรคเล็ก'หนุนนั่งนายกฯต่อไม่ต้องตั้งพรรคการเมือง  ,เมื่อวันที่ 1 มิ.ย.นายสุเทพ เทือกสุบรรณ ประธานมูลนิธิมวลมหาประชาชนเพื่อการปฏิรูปประเทศ(มปท.) กล่าวถึงกรณีที่มีการวิพากษ์วิจารณ์ว่าอาจจะมีการเลื่อนโรดแม็พและรัฐบาลตั้งใจจะอยู่ต่อ  ว่า วันนี้ยังไม่มีใครมาดึงเกมตรงนี้ ขอร้องว่า อย่าสร้างกระแสหรือมาปั่นข่าวว่า มีเจตนาเลื่อนการเลือกตั้ง เพราะเชื่อว่าทุกอย่างเป็นไปตามโรดแม็พ ยกเว้นว่ามีเหตุการณ์ความไม่สงบเกิดขึ้น เพราะถ้าบ้านเมืองไม่สงบก็จัดการเลือกตั้งไม่ได้  ทั้งนี้ยืนยันว่าที่พูดไม่มีผลประโยชน์ได้เสียอะไร  เมื่อถามว่า หากพล.อ.ประยุทธ์มาเป็นนายกฯโดยไม่มีพรรคการเมืองใหญ่สนับสนุน ต้องอาศัยเสียงจากพรรคเล็กจะสามารถบริหารประเทศได้อย่างไร นายสุเทพ กล่าวว่า  พล.อ.ประยุทธ์จะเป็นนายกฯได้ต้องมีเสียงสนับสนุนไม่น้อยกว่า 251เสียง และไม่จำเป็นต้องตั้งพรรคการเมืองก็ได้หากมีนักการเมืองและส.ว.สนับสนุน ส่วนมั่นใจหรือไม่ว่าพรรคร่วมจะสนับสนุนพล.อ.ประยุทธ์นั้น ที่ผ่านมาตนเคยเป็นผู้จัดการรัฐบาลรวบรวมเสียงการจัดตั้งรัฐบาลมาจากหลายพรรค  เคยอยู่ในรัฐบาลผสมที่ทำงานร่วมกันได้ เชื่อว่า นักการเมืองน่าจะตระหนักว่า ประชาชนตื่นตัวเป็นห่วงบ้านเมือง.  ,yellow
72,72,อ้างไม่ตัดน้ำ-ไฟส่วนราชการ หวั่นประชาชนเดือดร้อน ,https://www.dailynews.co.th/politics/578408,2017-06-07T16:00:10.469Z,“กปภ.-กฟภ.” เผยส่วนราชการค้างชำระค่าน้ำกว่า 49 ล้านบาท-ค่าไฟค้างกว่าหลักพันล้านบาท แจงไม่ตัดน้ำ-ไฟ หวั่นกระทบความเดือดร้อนปชช.     ,"เมื่อวันที่ 7 มิ.ย. นายเสรี ศุภราทิตย์ ผู้ว่าการการประปาส่วนภูมิภาค(กปภ.) กล่าวถึงการชำระยอดค้างจ่ายค่าน้ำของส่วนราชการว่า เราก็ทวงถามให้มาชำระ เป็นการถ้อยทีถ้อยอาศัย ไม่ได้กำหนดกรอบการชำระแต่อย่างใด โดยจะไม่มีการฟ้องร้องหรือตัดน้ำเพราะจะส่งผลเดือดร้อนแก่ประชาชนที่มาติดต่องานราชการ  แต่ที่ผ่านมาหน่วยงานรัฐก็ชำระได้ดีขึ้น ซึ่งส่วนของประปามีค้างชำระน้อย ที่ค้างชำระก็เป็นของหน่วยงานส่วนท้องถิ่นที่ไม่ได้อยู่ในคำสั่งมติครม.ครั้งนี้ แต่เราก็มีการเร่งรัดมาโดยตลอด ทั้งนี้ในปี2559 พบว่าหน่วยราชการต่างๆ ค้างจ่ายค่าน้ำประมาณโดยรวม 49 ล้านบาท ขณะที่องค์กรปกครองส่วนท้องถิ่นค้างจ่ายกว่า 30 ล้านบาท ซึ่งเราจะเร่งรัดติดตามต่อไป ด้านนายเสริมสกุล คล้ายแก้ว ผู้ว่าการไฟฟ้าส่วนภูมิภาค(กฟภ.) กล่าวว่า กฟภ. มีหนังสือแจ้งหนี้ทุกเดือนอยู่แล้ว แต่หลังจากมีมติครม.ออกมาทาง กฟภ.ก็จะทำหนังสือแจ้งหนี้ไปอีกครั้ง ซึ่งกรอบเวลาการชำระเงินคงต้องหารือในที่ประชุมก่อน ส่วนยอดค้างชำระค่าไฟของส่วนราชการต่างๆ นั้น มีอยู่ประมาณหลักพันล้านบาท ซึ่งเรื่องนี้จะไม่มีการฟ้องร้องหรือตัดไฟ แต่จะเป็นการส่งหนังสือแจ้งย้ำเตือนไปเท่านั้น. อ่านข่าวที่เกี่ยวข้อง... อึ้ง!หน่วยงานรัฐค้างจ่ายค่าน้ำ-ไฟ กว่า1,300ล้านบาท  ",neutral
73,73,นายกฯเห็นชอบ5ข้อเสนอปฎิรูประบบสาธารณะสุข ,https://www.dailynews.co.th/politics/577929,2017-06-05T10:06:03.519Z,“นายกฯ” เห็นชอบ 5 ข้อเสนอ สธ. ปฎิรูประบบสาธารณะสุขในระยะเวลา 1 ปี 4 เดือน ยุทธศาสตร์ 3 เรื่อง ลดความเลื่อมล้ำ-ขับเคลื่อนศก.-สร้างสมดุลการพัฒนา  ,เมื่อวันที่ 5 มิ.ย. ที่ทำเนียบรัฐบาล นพ.ปิยะสกล สกลสัตยาทร  รมว.สาธารณสุข แถลงภายหลังการชุมคณะกรรมการบริหารราชการแผ่นดินเชิงยุทธศาสตร์ (มินิคาบิเนต)  ที่มีพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) เป็นประธาน ว่า ผลงานเด่นของกระทรวงสาธารณสุขที่ได้ดำเนินการใน 3 ปีที่ผ่านมา  คือ คลินิกหมอครอบครัว  การบริการจัดการผู้เจ็บป่วยฉุกเฉินวิกฤติ มีสิทธิทุกที่  การลงนามความร่วมมือ 4 กระทรวง เพื่อสร้างเด็กไทยให้เติบใหญ่มีคุณภาพ และดูแลผู้สูงวัยเป็นหลักชัยของสังคม สำหรับการดำเนินงานในระยะ 1 ปี 4 เดือนที่เหลือ กระทรวงสาธารณสุขจะปฏิรูประบบสาธารณสุขเพื่อตอบสนองนโยบายรัฐบาล 10 ประเด็นสำคัญ ด้วยยุทธศาสตร์ 3 เรื่อง ได้แก่ 1.ลดความเหลื่อมล้ำ สร้างความมั่นคง  2.ขับเคลื่อนเศรษฐกิจ สร้างความมั่งคั่ง และ 3. สร้างสมดุลในการพัฒนาให้เกิดความยั่งยืน นพ.ปิยะสกล  กล่าวต่อว่า นอกจากนี้นายกฯ และที่ประชุมฯ ได้เห็นชอบ 5 ข้อเสนอของกระทรวงสาธารณสุข ที่จะขับเคลื่อนให้เกิดผลใน 1 ปี 4 เดือน ประกอบด้วย 1. การออกระเบียบสำนักนายกฯ ในการจัดตั้งคณะกรรมการพัฒนาคุณภาพชีวิตระดับอำเภอ เพื่อส่งเสริมการทำงานแบบประชารัฐ  2. จัดสร้างคลินิกหมอครอบครัวเขตเมือง และงบประมาณสนับสนุน 150 บาทต่อคน 3. ให้สำนักงานหลักประกันสุขภาพ กรมบัญชีกลาง และสำนักงานประกันสังคม ปรับวิธีการจ่ายเงินเพื่อสนับสนุนและขับเคลื่อนคลินิกหมอครอบครัว  4. สร้างแรงจูงใจแพทย์ 3 สาขา คือ เวชศาสตร์ครอบครัว ระบาดวิทยา และเวชศาสตร์ฉุกเฉิน  โดยออกระเบียบเงินเพิ่มสำหรับตำแหน่งที่มีเหตุพิเศษของผู้ปฏิบัติงานด้านการสาธารณสุข (พตส.) ฉบับใหม่ และความก้าวหน้าด้านวิชาชีพ และ 5. บูรณาการความร่วมมือหน่วยงานที่เกี่ยวข้องเพื่อพัฒนายุทธศาสตร์เขตสุขภาพพิเศษ.  ,yellow
74,74,'บิ๊กตู่'ปลื้มศาลแพ่งนำร่องยื่นฟ้องระบบออนไลน์ ,https://www.dailynews.co.th/politics/577616,2017-06-03T18:42:05.807Z,“นายกฯ” ชมศาลยุติธรรมโชว์ระบบ e-Filing ยื่นฟ้องคดีแพ่งออนไลน์ เพิ่มความสะดวกปชช. -พัฒนาคุณชีวิตที่ดีขึ้น,เมื่อวันที่ 3 มิ.ย.พล.ท.สรรเสริญ แก้วกำเนิด โฆษกประจำสำนักนายกรัฐมนตรี กล่าวว่า พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) ชื่นชมความก้าวหน้าของศาลยุติธรรม โดยเฉพาะศาลแพ่งที่ได้นำระบบการยื่นและส่งคำคู่ความและเอกสารโดยสื่ออิเล็กทรอนิกส์ หรือ e-Filing ที่เปิดให้ทนายความสามารถยื่นฟ้องคดีผ่านระบบอิเล็กทรอนิกส์ตั้งแต่เดือนพ.ค.ที่ผ่านมา โดยเริ่มนำร่องใน 3 ศาล คือ ศาลแพ่ง ศาลแพ่งกรุงเทพใต้ และศาลแพ่งธนบุรี ครอบคลุมการยื่นฟ้องในคดีซื้อขาย เช่าทรัพย์ เช่าซื้อ จำนอง จำนำ กู้ยืมเงิน ค้ำประกัน และบัตรเครดิต ทั้งนี้นายกฯ เน้นย้ำว่าหากทุกภาคส่วนคิดที่จะก้าวไปสู่สิ่งที่ดีกว่าด้วยการนำเทคโนโลยีหรือนวัตกรรมไปใช้ในการพัฒนางานหรือพัฒนาตนเองตามนโยบายไทยแลนด์ 4.0 คนไทยก็จะมีคุณภาพชีวิตที่ดีขึ้นและประเทศจะหลุดพ้นจากกับดักรายได้ปานกลาง พร้อมทั้งสนับสนุนให้มีการขยายผลไปยังศาลอื่นๆ เช่น ศาลแขวงทั่ว กทม. ศาลจังหวัดรอบ กทม. ศาลประจำภาค ให้แล้วเสร็จโดยเร็ว โดยประโยชน์ของ e-Filing คือ ช่วยลดค่าใช้จ่ายและประหยัดเวลาในการเดินทางไปศาล พล.ท.สรรเสริญ กล่าวต่อว่า นอกจากนี้นายกรัฐมนตรียังระบุว่าการปฏิรูประบบราชการในวันนี้มี 3 เรื่องสำคัญที่ต้องดำเนินการ คือ 1.การนำเอาเทคโนโลยีมาใช้ 2.การเชื่อมโยงข้อมูลทางราชการ 3.ข้าราชการต้องปรับตัวให้มีความคิดริเริ่มสร้างสรรค์มากขึ้น โดยเรื่องการเชื่อมโยงข้อมูลเพื่ออำนวยความสะดวกแก่ประชาชนนั้นรัฐบาลได้จัดทำ Digital Government Data รวบรวมข้อมูลประชาชนไว้ในฐานข้อมูลภาครัฐ เมื่อประชาชนไปติดต่อหน่วยราชการก็สามารถใช้บัตรประชาชนเพียงใบเดียว ไม่จำเป็นต้องนำสำเนาเอกสารติดตัวไปเป็นจำนวนมาก.  ,neutral
75,75,"""บิ๊กตู่""เปรย""มันมายังไงวะ"" หลังคนเชียร์นั่งนายกฯต่อ  ",https://www.dailynews.co.th/politics/577456,2017-06-03T18:21:17.014Z,นายกฯ วอนชาวนารวมกลุ่มให้เข้มแข็งไม่ใช่รวมมาสู้รัฐบาล ระบุกระดูกสันหลังต้องลืมตาอ้าปากได้ ซัดพวกรุงรังมัวแต่ตีกันมุ่งลต.อย่างเดียว เปรย'มันมายังไงวะ' หลังถูกถามแรงเชียร์ให้นั่งนายกฯต่อ   ,"เมื่อวันที่ 2 มิ.ย. ที่ทำเนียบรัฐบาล พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) เป็นประธานมอบรางวัลเกษตรกรและสถาบันเกษตรกรดีเด่นแห่งชาติ ประจำปี 2560 พร้อมมอบนโยบายเนื่องในวันข้าวและชาวนาแห่งชาติ ซึ่งตรงกับวันที่ 5 มิ.ย.ของทุกปี โดยกล่าวตอนหนึ่งว่า ดีใจที่ได้มีโอกาสพบปะประชาชนทั้งประเทศ ตนเอาหัวใจมาพบกัน ทุกคนต้องร่วมมือกัน แม้รัฐบาลมีอำนาจมากมายแต่ทำฝ่ายเดียวคงไม่ได้ ทั้งนี้ขอขอบคุณชาวนาที่ถือเป็นผู้เสียสละทั้งแรงกายแรงใจ และหยาดเหงื่อเพื่อผลิตข้าวให้คนทั้งประเทศ เราก็หยุดทำการเกษตรไม่ได้ เพราะเป็นประเทศเกษตรกรรม แต่ต้องนำคนรุ่นใหม่มาทำการเกษตรมากขึ้น พล.อ.ประยุทธ์ กล่าวอีกว่า ในเรื่องข้าวต้องแก้ปัญหาครบวงจร ไม่ใช่แก้แค่เรื่องราคาข้าวอย่างเดียว แต่ต้องดูตั้งแต่ต้นทาง กลางทาง และปลายทาง แม้เราเป็นประเทศรายได้ปานกลาง แต่ยังมีคนรายได้ต่ำอยู่ ขออย่าเสียใจหรือน้อยใจที่ถูกดูถูกดูแคลน เราต้องช่วยกันดึงกันขึ้นมา รวมกลุ่มสร้างความเข้มแข็ง ไม่ใช่รวมกลุ่มมาต่อสู้กับรัฐบาล ทั้งนี้ชาวนาคือกระดูกสันหลังของชาติ แต่วันนี้กระดูกสันหลังต้องไม่งองุ้ม แต่ต้องลืมตาอ้าปากได้ โดยทุกรัฐบาลพูดแบบตนพูดแต่ไม่ทำ แต่รัฐบาลเอาสิ่งที่พูดมาทำทั้งระบบถือเป็นการปฏิรูป อาจไม่ได้ผลเร็วมาก แต่ทุกอย่างดีขึ้นเพื่อนำไปสู่ความยั่งยืน เป็นไปตามโรดแม็พ แต่ระหว่างนี้ต้องช่วยกันสร้างความสงบเรียบร้อย ไม่ประท้วง แต่ที่มองว่าไม่มีผลงานปรากฎ เพราะทุกคนมองแต่ตนเอง ถ้าวันนี้ไม่สงบเรียบร้อย ต่างชาติก็ไม่เชื่อมั่น ไม่ซื้อข้าว ไม่มาลงทุน ถือเป็นอันตรายมากที่สุด ผลิตให้ตายก็ไม่มีคนซื้อ พล.อ.ประยุทธ์ กล่าวต่อว่า ขณะเดียวกันต้องปรับการเกษตรกรแบบดั้งเดิมสู่เกษตรสมัยใหม่เป็นไทยแลนด์ 4.0 ที่นำประเทศพ้นกับดักรายได้ปานกลาง ยืนยันตนไม่เคยดูถูกชาวนาและคนยากจน ซึ่งความเท่าเท่าอย่างเดียวคือ ทุกคนอยู่ภายใต้กฎหมายที่เป็นธรรม จึงอย่าให้ใครมาบิดเบือน และรัฐบาลจะทำหน้าที่ให้ดีที่สุดเพื่อให้เป็นรัฐบาลที่มีธรรมภิบาล แม้ที่ผ่านมามีการหากินทางการเมือง แต่ตนไม่มีการเมืองทั้งสิ้นแต่ที่ทำให้เพราะเห็นใจชาวนาเท่านั้น  พล.อ.ประยุทธ์ กล่าวว่า ทั้งนี้มีกระแสข่าวว่าธนาคารเพื่อการเกษตรและสหกรณ์การเกษตร(ธ.ก.ส.) ไปหักเงินชาวนา ที่รัฐบาลให้เงินกู้ไป จังหวัดใดมีเรื่องนี้ จ.แพร่หรือจ.พิจิตรมีหรือไม่ ยืนยันไม่มีนโยบายไปมีหักหนี้เก่าชาวนา ไม่รู้ว่าใครเป็นคนทำ สร้างความไม่เชื่อถือซึ่งกันและกัน ดังนั้นจึงสั่งการให้กระทรวงเกษตรและสหกรณ์ไปตรวจสอบให้ชัดเจนและไม่ให้คลุมเครือ พล.อ.ประยุทธ์ ยังกล่าวถึงสาเหตุที่รมว.เกษตรและสหกรณ์ไม่ได้มาร่วมงานในวันนี้ด้วยว่า ""รัฐมนตรีต้องไปขายของ เดินสายตลอด แล้วยังมีบอกว่ารมว.เกษตรฯ ไม่มีผลงาน มีไหม ต่างจากของเดิมไหม ต้องปรับรมว.เกษตรฯ อีกไหม ให้เป็นรัฐมนตรีหรือนายกฯ ยังไม่มีใครอยากเป็นเลย เว้นแต่บางพวกที่อยากเป็นอยู่นั่น ก็เป็นสิ ถ้าเลือกเขามาก็ได้เป็นไม่เลือกเขามาก็ไม่ได้เป็น ถึงเวลาก็ไปเลือกกันเอง ผมก็ต้องไปเลือกอยู่ดี แต่ยังไม่รู้ว่าใคร ดูตัวอยู่ พล.อ.ประยุทธ์ ยังกล่าวถึงการตั้งคำถาม 4 คำถามว่า ย้ำว่า คำถามที่ถามไป เพราะต้องการสร้างการเรียนรู้ ไม่ใช่ว่าจะเลือกตั้งหรือไม่เลือกตั้ง ยังไงก็ต้องมีเลือกตั้ง เพราะกฎหมายเขียนไว้เช่นนั้น แต่จะมีเลือกตั้งอย่างไรก็เป็นเรื่องของประชาชนที่เป็นคนเลือก อย่างไรก็ตามวันนี้หลายคนหลายพวกตีให้พันกันรุงรังไปหมดแล้วมุ่งไปเลือกตั้งอย่างเดียว ยืนยันไม่เคยขัดขวาง ที่เป็นเรื่องของคณะกรรมการร่างรัฐธรรมนูญ(กรธ.) และสภานิติบัญญัติแห่งชาติ(สนช.) ตนไม่เคยไปก้าวก่าย เพราะหน้าที่ใครหน้าที่มัน ตนมีหน้าที่ทำประเทศวันนี้ไปสู่อนาคต เพื่อส่งต่อให้ใครที่เข้ามา เว้นแต่ว่ามีวิธีอื่น แต่มองว่าไม่มี เพราะคิดอย่างละเอียดแล้ว แต่ทำได้หรือไม่อยู่ที่ทุกคนทั้งประเทศช่วยกัน พล.อ.ประยุทธ์ กล่าวอีกว่า วันนี้ขอทุกคนอย่าดูแต่ข่าวที่มีแต่เรื่องสนุกหรือเรื่องการฆ่ากันตาย บางเรื่องขยายไปก็ไร่ค่า ไม่มีอะไรดี ทั้งเจ้าหน้าที่และตนแย่ทั้งหมด ไม่ได้อะไรขึ้นมา ความมั่นคงไม่เกิดและความไว้เนื้อเชื่อใจไม่เกิด ได้เพียงความสนุกสนานบันเทิง นึกจะเขียนอะไรก็เขียน วันๆไม่ต้องทำอะไรได้แต่เขียนด่าคน หากอ่านและเชื่อทุกอันก็บ้า แต่ไม่อ่านเลยก็โง่ ซึ่งคนพวกนี้เขียนอย่างเดียวด่าคนทั้งวัน ไม่รู้เอาเงินที่ไหนกิน จึงต้องสร้างหลักคิดที่ถูกต้อง เพื่อไม่ให้ถูกชักจูง ตนไม่ปฏิเสธว่ามีคนชั่วอยู่ คนทุจริตคือคนชั่ว คนชั่วต้องไม่มีอีก ที่ผ่านมาธรรมาภิบาล ประชาธิปไตย และการเมือง สับสนอลม่านไปหมด ซึ่งวันนี้ก็ยังเป็นอยู่ แต่ตนจะทำให้ดีที่สุดในช่วงที่ยังอยู่ และยืนยันตนรับฟังทุกเรื่อง เพราะเป็นทหารเก่าต้องทำให้สำเร็จ ย้ำว่าไม่เคยห้ามใครถ้าไม่ทำผิดกฎหมาย  ผู้สื่อข่าวรายงานว่า ภายหลังการมอบรางวัลเกษตรกรและสถาบันเกษตรกรดีเด่นแห่งชาติ ประจำปี 2560 และกล่าวมอบโอวาท พล.อ.ประยุทธ์ ยังคงปฏิเสธที่จะให้สัมภาษณ์กับสื่อมวลชนโดยกล่าวเพียงสั้นๆ ว่า ""วันนี้วันชาวนาไทย หากมีอะไรให้ถามกับรมช.เกษตรและสหกรณ์"" ผู้สื่อข่าวถามว่า แล้วจะให้สัมภาษณ์กับสื่อมวลชนเมื่อไหร่ พล.อ.ประยุทธ์ ไม่ตอบ แต่โพสต์ท่าให้สื่อมวลชนได้ถ่ายรูปเนื่องจากได้ใช้ผ้าขาวม้าคล้องคอและสะพายย่ามของชาวนา เมื่อผู้สื่อข่าวถามต่อว่า วันนี้มีแรงเชียร์ค่อนข้างมากให้กลับมาเป็นนายกมนตรีหลังเลือกตั้งอีกครั้ง อย่างนายสุเทพ เทือกสุบรรณ ประธานมูลนิธิ กปปส.พล.อ.ประยุทธ์ ก้าวเดินไปสักครู่ก่อนตอบเพียงสั้นๆว่า ""มันมายังไงว่ะ"" ทั้งนี้ถือเป็นวันที่ 4 ที่พล.อ.ประยุทธ์ ได้งดการให้สัมภาษณ์สี่อมวลชน.  ",yellow
76,76,ทัพฟ้ารอฟันวินัย'จ่าอากาศ' ซิ่งรถลอบขนอาวุธสงคราม ,https://www.dailynews.co.th/politics/577840,2017-06-04T14:00:13.268Z,โฆษกทอ. เผยรอตร.ตรวจสอบรายละเอียด เหตุ “จ่าอากาศ” ขับรถกระบะลอบขนอาวุธสงคราม ก่อนฟันวินัย ยันของกลางที่พบไม่ใช่ของทัพฟ้า,เมื่อวันที่ 4 มิ.ย. พล.อ.ต.พงษ์ศักดิ์ เสมาชัย โฆษกกองทัพอากาศ กล่าวถึงความคืบหน้ากรณีที่เจ้าหน้าที่ตรวจพบอาวุธปืนและกระสุนจำนวนมากภายในรถของพ.อ.อ.ภคิน เดชพงศ์ นายทหารสังกัดกองทัพอากาศ ขณะประสบอุบัติเหตุบริเวณช่วงครัวเขาบรรทัด บ้านคลองสน ต.แหลมกลัด อ.เมือง จ.ตราด เมื่อวันที่ 3 มิ.ย.ที่ผ่านมาว่า ในส่วนของเรื่องคดีความทางอาญานั้น ขณะนี้ทางเจ้าหน้าที่ตำรวจกำลังดำเนินการสืบสวนสอบสวนรายละเอียดเพื่อขยายผล โดยกองทัพอากาศพร้อมให้ความร่วมมือในทุกเรื่องอย่างเต็มที่ ส่วนความผิดทางวินัยนั้น กองทัพอากาศต้องรอฟังทางเจ้าหน้าที่ตำรวจก่อนว่าจะแจ้งข้อหาพ.อ.อ.ภคินอย่างไร จากนั้นจะเป็นขั้นตอนเอกสารทางธุรการ โดยทางเจ้าหน้าที่ตำรวจจะติดต่อเข้ามาที่กองทัพอากาศเพื่อขอยืนยันตัวบุคคล และทางต้นสังกัดต้องทำหนังสือเป็นลายลักษณ์อักษรรายงานผู้บังคับบัญชารับทราบ จากนั้นนายทหารพระธรรมนูญของกองทัพจะเป็นผู้พิจารณาดำเนินการต่อไปว่าจะมีความผิดทางวินัยอย่างไรบ้าง อย่างไรก็ตามยืนยันว่าอาวุธที่พบในรถของพ.อ.อ.ภคินนั้นไม่ใช่อาวุธของกองทัพอากาศ แต่ในส่วนรายละเอียดของคดีต้องรอทางเจ้าหน้าที่ตำรวจดำเนินการตรวจสอบก่อน. อ่านข่าวที่เกี่ยวข้อง... นายทหารซิ่งกระบะคว่ำ ผงะเจออาวุธสงครามอื้อ,neutral
77,77,"ตั้ง""บิ๊กป้อม""อดีตโฆษกทัพฟ้าเป็นโฆษกรองนายกฯ ",https://www.dailynews.co.th/politics/577513,2017-06-03T18:28:22.311Z,“บิ๊กจิน” เด้งรับนโยบาย “บิ๊กตู่” ปรับงานประชาสัมพันธ์ แต่งตั้ง “บิ๊กป้อม” อดีตโฆษกทัพฟ้า เป็นโฆษกรองนายกรัฐมนตรี เผยแพร่งานที่เกี่ยวข้อง  ,เมื่อวันที่ 2 มิ.ย. ผู้สื่อข่าวรายงานว่า พล.อ.อ.ประจิน จั่นตอง รองนายกรัฐมนตรี ได้มีคำสั่งรองนายกรัฐมนตรีที่ 2/2560 เรื่องแต่งตั้งโฆษกประจำพล.อ.อ.ประจิน จั่นตอง รองนายกรัฐมนตรี โดยระบุว่า ตามที่ได้มีข้อสั่งการของนายกรัฐมนตรีเมื่อวันที่ 9 พ.ค. ที่ผ่านมา เกี่ยวกับการดำเนินการประชาสัมพันธ์และเผยแพร่ผลการดำเนินงานในเรื่องต่างๆของรัฐบาล โดยในระดับนโยบายให้มีการแบ่งการดำเนินการของโฆษกรัฐบาลเป็นฝ่ายต่างๆ ตามภารกิจของรองนายกรัฐมนตรี และให้รองนายกรัฐมนตรีแต่งตั้งโฆษกประจำรองนายกรัฐมนตรีเพื่อรับผิดชอบภารกิจในส่วนงานที่รับผิดชอบ ประกอบกับได้มีคำสั่งรองนายกรัฐมนตรี ที่ 1/2560 เรื่องแต่งตั้งคณะทำงานด้านการประชาสัมพันธ์ของรองนายกรัฐมนตรี โดยแต่งตั้งให้พล.อ.อ.มณฑล สัชฌุกร เป็นประธานคณะทำงาน มีผลตั้งแต่วันที่ 23 พ.ค. 2560 เป็นต้นมานั้นเพื่อให้เป็นไปตามข้อสั่งการของนายกรัฐมนตรี จึงแต่งตั้งให้พล.อ.อ.มณฑล เป็นโฆษกประจำรองนายกรัฐมนตรี อีกหน้าที่หนึ่ง ตั้งแต่วันนี้เป็นต้นไป ลงวันที่ 1 มิ.ย.2560                  ผู้สื่อข่าวรายงานต่อว่า สำหรับคำสั่งรองนายกรัฐมนตรี เพื่อแต่งตั้งโฆษกประจำรองนายกรัฐมนตรีนี้ สืบเนื่องจากพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) สั่งการในที่ประชุมคณะรัฐมนตรีเมื่อวันที่ 9 พ.ค.ที่ผ่านมา ให้รองนายกรัฐมนตรีทั้ง 6 คนแต่งตั้งโฆษกประจำรองนายกรัฐมนตรี เพื่อเผยแพร่งานที่เกี่ยวข้องในสายงานของรองนายกรัฐมนตรีที่กำกับดูแล โดยรองนายกรัฐมนตรีทั้ง 6 คนจะเสนอรายชื่อโฆษกประจำรองนายกรัฐมนตรีเข้าที่ประชุมคณะรัฐมนตรีในวันที่ 6 มิ.ย.นี้ เพื่อให้ที่ประชุมรับทราบต่อไป.  ,neutral
78,78,"เรือสินค้า""ปานามา""ชนปะการังเกาะสีชังเสียหายเกือบ 2 ไร่  ",https://www.dailynews.co.th/politics/576928,2017-06-03T22:00:18.299Z,เรือสินค้า “ปานามา”เกยตื้นเกาะสีชัง หลังเกิดพายุคลื่นลมแปรปรวน ชนเละแนวปะการังเสียหายยับเกือบ 2 ไร่ ทช.รุดแจ้งความดำเนินคดี-เฝ้าเรือห้ามกัปตัน-ลูกเรือหนี นักวิชาการคาดเสียหาย120ล้าน ,"เมื่อวันที่ 30 พ.ค.นายศุภวัตร กาญจน์อติเรกลาภ ผอ.ศูนย์วิจัยและพัฒนาทรัพยากรทางทะเลและชายฝั่งอ่าวไทยฝั่งตะวันออก (จ.ระยอง) กรมทรัพยากรทางทะเลและชายฝั่ง (ทช.) กระทรวงทรัพยากรธรรมชาติและสิ่งแวดล้อม เปิดเผยว่า สำนักงานบริหารจัดการทรัพยากรทางทะเลและชายฝั่งที่ 2 ได้รับแจ้งว่า เมื่อวันที่ 28 พ.ค. ที่ผ่านมาได้เกิดคลื่นลมแปรปรวนมีพายุ ทำให้เรือสินค้าชื่อ GLODAL STANDARD สัญชาติ ปานามา ถูกลมพัดขึ้นเกยตื้น  บริเวณเกาะร้านดอกไม้ พื้นที่ อ.เกาะสีชัง จ.ชลบุรี ทางศูนย์วิจัยและพัฒนาทรัพยากรทางทะเลและชายฝั่งอ่าวไทยฝั่งตะวันออก ได้ออกสำรวจและประเมินความเสียหายต่อทรัพยากรปะการัง จากการตรวจสอบเบื้องต้นพบว่าบริเวณที่เกิดเหตุอยู่ทางด้านทิศเหนือของเกาะร้านดอกไม้ ห่างจากฝั่งประมาณ 50 เมตร สภาพพื้นที่เป็นแนวปะการัง มีปะการังมีชีวิตปกคลุมประมาณร้อยละ 80 มีพื้นที่แนวปะการังทั้งหมด จำนวน 20 ไร่  นายศุภวัตร กล่าวต่อว่า จากการสำรวจพื้นที่พบปะการังเกิดการแตกหักเสียหายเป็นจำนวนมาก โดยความเสียหายเริ่มตั้งแต่ขอบแนวปะการังด้านนอก เลยเข้ามาจนถึงสุดขอบแนวปะการัง วัดความยาวได้ทั้งสิ้น 84 เมตร ความกว้าง 35.8 เมตร รวมความเสียหายพื้นที่ประมาณ 2,856 ตารางเมตร หรือ 1.78 ไร่ ระดับความรุนแรงตั้งแต่เป็นรอยครูดบนปะการัง ปะการังโดนไถพลิกล้มคว่ำ ปะการังแตกหักไปจนถึงแตกละเอียด จาการลงพื้นที่สำรวจทรัพยากรทางทะเลพบกลุ่มปะการังที่ได้รับผลกระทบมากถึงขั้นแตกหัก ได้แก่ ปะการังจาน ปะการังโขด ปะการังสมองร่องเล็ก และปะการังช่องเหลี่ยม โดยเรือที่เกยตื้นลำดังกล่าวได้ถูกย้ายออกจากพื้นที่บริเวณเกาะร้านดอกไม้เรียบร้อยแล้ว ด้วยการใช้เรือลากจูงจำนวน 2 ลำ ลากออกจากจุดเกิดเหตุ  ด้านนายธเนศน์ มั่นน้อย ผอ.สำนักงานบริหารจัดการทรัพยากรทางทะเลและชายฝั่งที่ 2 (ชลบุรี) กล่าวว่า ยอมรับว่าการจัดการเรื่องนี้ค่อนข้างมีรายละเอียดเยอะมาก เพราะเป็นครั้งแรกที่มีเรืองต่างชาติสร้างความเสียหายให้กับทรัพยากรในทะเล เป็นความเสียหายค่อนข้างหนัก ยังไม่รู้ค่าความเสียหายที่เกิดขึ้นว่ามีมูลค่าเท่าใด แต่ประเมินเบื้องต้นแล้วถือว่ามาก เพราะปะการังแตกเสียหายเป็นวงกว้าง เบื้องต้น ได้ไปแจ้งความร้องทุกข์ต่อเจ้าของเรือว่ามีความผิดต่อ พ.ร.บ.สงวนและคุ้มครองสัตว์ป่า พ.ศ.2535 เพราะปะการังถือเป็นสัตว์ป่าคุ้มครอง ส่วนมาตรา 17 ตาม พ.ร.บ.ส่งเสริมการบริหารจัดการทรัพยากรทางทะเลและชายฝั่ง พ.ศ.2558 นั้น คงต้องรอให้มีการประเมินค่าความเสียหายให้ออกมาชัดเจนก่อน เมื่อถามว่า หากต้องรอผลการประเมิน เกรงว่า เรือลำดังกล่าวจะหนีไปก่อนหรือไม่ นายธเนศน์ กล่าวว่า เวลานี้เรือไปไหนไม่ได้ จอดนิ่งสนิทอยู่บริเวณเกาะสีชัง คิดว่าทั้งกัปตันและลูกเรือไม่น่าจะหนีทิ้งเรือไปง่ายๆ อย่างไรก็ตาม มีเจ้าหน้าที่ของ ทช.เฝ้าดูอยู่ ยอมรับว่า ทช.เองไม่มีอำนาจในการสั่งอายัดหรือกักเรือเอาไว้ ต้องให้ศาลสั่งเท่านั้น ด้านนายธรณ์ ธำรงนาวาสวัสดิ์ รองคณะบดีคณะประมง มหาวิทยาลัยเกษตรศาสตร์ กล่าวว่า กรณีที่เกิดขึ้นนั้นการประเมินค่าเสียหายที่มีต่อปะการัง เมื่อเทียบกับกรณี เรือสัญชาติอังกฤษชนปะการังในประเทศอินโดนีเซีย มีการประเมินค่าเสียหาย คิดเป็นเงินไทยคือ ตารางเมตรละ 42,200 บาท ซึ่งกรณีความเสียหายที่เกาะสีชังนั้นพื้นที่ปะการังเสียหายทั้งหมด 1.725 ไร่ หรือประมาณ 2,800 ตารางเมตร คิดเป็นค่าเสียหายประมาร 120 ล้าน บาท ""ผมไม่รู้ว่าที่ทช.ประเมินมานั้นเป็นเงินเท่าไร ก็ยอมรับว่า ที่ผ่านมาเราไม่เคยประเมินอะไรแบบนี้มาก่อน ไม่ต้องไปกลัวว่าเขาจะไม่มีเงินมาชดใช้ เพราะเรือเดินทะเลขนาดใหญ่ขนาดนี้จะต้องมีประกันการเดินทางที่ครอบคลุมทุกอย่างอยู่แล้ว ทั้งนี้ความเสียหายที่เกิดขึ้นมานั้นมีความชัดเจนมาก ตอนนี้ อธิบดีทช.สามารถใช้อำนาจตามมาตรา 17 ในพ.ร.บ.ส่งเสริมการบริหารจัดการทรัพยากรทางทะเลและชายฝั่ง พ.ศ.2558 ระงับการเดินเรือ หรือห้ามมิให้เดินเรือต่อได้เลย จนกว่าจะมีการเจรจา ค่าเสียหายบรรลุผล""นายธรณ์ กล่าว.  ",neutral
79,79,"""เรืองไกร""เตรียมร้องนายกฯสอบธปท.ขาดทุนสะสม ",https://www.dailynews.co.th/politics/577790,2017-06-04T10:00:14.357Z,"“เรืองไกร” เผยเตรียมร้อง 'บิ๊กตู่' ขอให้ตรวจสอบธปท.ขาดทุนสะสม 820,835 ล้านบาท หวั่นหนี้สาธารณะสูง เป็นตัวเลขที่มีนัยสำคัญต่อฐานะการคลังของรัฐ","เมื่อวันที่ 4 มิ.ย. นายเรืองไกร ลีกิจวัฒนะ ทีมกฎหมายพรรคเพื่อไทย กล่าวว่า ด้วยมีข่าวปรากฏเรื่องผลการดำเนินงานของ ธนาคารแห่งประเทศไทย (ธปท.) ณ วันที่ 31 ธ.ค. 59 มีผลขาดทุนสูงถึง 139,533 ล้านบาท นั้น กรณีดังกล่าวเมื่อไปตรวจสอบงบแสดงฐานะการเงินของ ธปท. ณ วันที่ 31 ธ.ค.59 มีประเด็นที่ควรสงสัยติดตามมากไปอีก โดยในงบแสดงฐานะการเงินด้านหนี้สินและทุน มีตัวเลขหนี้สินรวม 4,963,953 ล้านบาท ส่วนของทุน มีตัวเลขที่ติดลบรวม 745,763 ล้านบาท และเมื่อพิจารณาในส่วนของทุน มีตัวเลขที่ควรเป็นกังวลต่อฐานะการคลังของรัฐบาลตามมาด้วย เนื่องจากตัวเลขผลขาดทุนสะสมมีสูงถึง 805,835 ล้านบาท ขณะที่ ธปท. มีทุนประเดิมเพียง 20 ล้านบาท ดังนั้นหากเทียบสัดส่วนผลขาดทุนสะสมต่อทุนจะสูงถึง 40,921เท่าและเนื่องจาก ธปท. ทำหน้าที่เป็นนายธนาคารของรัฐบาล จึงเป็นประเด็นที่รัฐบาลควรกังวล นายเรืองไกร กล่าวอีกว่า ทั้งนี้ตามแนวมติคณะรัฐมนตรีเมื่อวันที่ 22 ต.ค.56 หนี้สินรวมของ ธปท. จำนวน 4,963,953 ล้านบาทไม่พบว่า มีการนำไปแสดงไว้เป็นหนี้สาธารณะด้วยหรือไม่ เนื่องจากหนี้สาธารณะ ณ วันที่ 31 ธ.ค.59 ที่ สบน. รายงานไว้ คือ 5,921,722 ล้านบาท ขณะที่จีดีพีอยู่ที่ 14,366,557 ล้านบาท สัดส่วนหนี้ต่อจีดีพีเท่ากับร้อยละ 41.22แต่หากนำตัวเลขหนี้ของธปท. จำนวน 4,963,953 ล้านบาท มารวมไว้ในหนี้สาธารณะ จะทำให้หนี้ทั้งหมดกลายเป็น 10,885,675 ล้านบาท หรือไม่ ถ้าเป็นเช่นนี้ อาจแสดงว่าหนี้สาธารณะต่อจีดีพีอาจสูงถึงร้อยละ 75.77 ตามมาได้ เป็นตัวเลขที่มีนัยสำคัญต่อฐานะการคลังของรัฐ จึงจำเป็นต้องนำเรื่องนี้ไปร้องต่อนายกรัฐมนตรีให้รีบพิจารณาเพื่อหาทางแก้ไขต่อไป โดยตนจะยื่นเรื่องร้องเรียนในวันที่ 5 มิ.ย.นี้ เวลา 10.00 น. ที่ศูนย์รับเรื่องราวร้องทุกข์ ทำเนียบรัฐบาล.  ",neutral
80,80,ในหลวง ร.10 ส่งทหารมหาดเล็กกำจัดผักตบชวา ,https://www.dailynews.co.th/politics/578873,2017-06-10T08:00:13.950Z,ในหลวงร.10 ทรงห่วงใยส่งทหารหน่วยทหารมหาดเล็กราชวัลลภรักษาพระองค์-หน่วยเฉพาะกิจ 904 เข้าช่วยปชช. กำจัดขยะ-ผักตบชวาทุกเขตในกทม. ขณะที่กทม.-ทหาร-ตำรวจ ผนึกกำลังเดินหน้าทำความสะอาดแม่น้ำเจ้าพระยา ด้านปลัดกทม.คาดสัปดาห์หน้าสรุปผลแก้ปัญหาผักตบชวาในกทม.ได้ เชื่อทุกอย่างดีขึ้นภายในมิ.ย. ,เมื่อวันที่ 10 มิ.ย. ที่บริเวณท่าเรือท่าเตียน กทม. นายภัทรุตม์ ทรรทรานนท์ ปลัดกรุงเทพมหานคร  เป็นประธานเปิดกิจกรรมการจัดเก็บขยะและผักตบชวาในแม่น้ำเจ้าพระยา โดยมีพล.ต.ธานี ฉุยฉาย ที่ปรึกษาแม่ทัพภาคที่ 1 เป็นผู้แทนกองอำนวยการร่วมรักษาความสงบเรียบร้อย (กอร.รส.) โดยรอบพื้นที่พระบรมมหาราชวัง เจ้าหน้าที่จากสำนักพระราชวัง กำลังพลทหารจากหน่วยทหารมหาดเล็กราชวัลลภรักษาพระองค์ หน่วยเฉพาะกิจ 904 กองพลทหารที่ 1 รักษาพระองค์ (พล.1 รอ.) กรมทหารปืนใหญ่ที่ 1 รักษาพระองค์ (ป.1รอ.) กรมทหารราบที่ 1 มหาดเล็กรักษาพระองค์ (ร.1 รอ.) เจ้าหน้าที่ตำรวจจากสถานีตำรวจนครบาลพระราชวัง เจ้าหน้าที่จากกอร.รส. สำนักงานเขตพระนคร และกรมเจ้าท่า เข้าร่วมอย่างพร้องเพรียง นายภัทรุตม์ กล่าวว่า ในวันนี้หน่วยงานราชการทุกส่วนมาร่วมกันทำประโยชน์เพื่อดูแลบ้านเมืองและกทม. เนื่องจากเหตุฝนตกทำให้การระบายน้ำมีปัญหา โดยเฉพาะการระบายน้ำของกทม.ที่จะต้องระบายน้ำลงแม่น้ำเจ้าพระยา ซึ่งเป็นหน้าที่ของกทม.ต้องดูแล แต่ถ้าดำเนินการเพียงลำพังก็จะเป็นภาระที่หนัก เพราะขยะและผักตบชวามีเป็นจำนวนมากทุกวัน เราจึงต้องมาร่วมกันกำจัดผักตบชวาและเศษขยะต่างๆ โดยได้รับความร่วมมือจากหลายฝ่าย และต้องขอบคุณทุกคนที่มาร่วมกิจกรรมในวันนี้ หวังว่าผลงานในวันนี้จะช่วยให้กทม.สะอาด และช่วยเสริมสร้างจิตสำนึกให้ทุกคนดูแลรักษากทม. และแม่น้ำเจ้าพระยา อย่างไรก็ตามในส่วนของแผนการดำเนินงานกำจัดขยะและผักตบชวาของกทม.นั้น คาดว่าจะมีการสรุปผลความคืบหน้าการดำเนินงานที่ผ่านมาทั้งหมดในส่วนของกทม.ในช่วงสัปดาห์หน้า เมื่อถามถึงกรณีที่พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) ระบุว่าการดำเนินการแก้ไขปัญหาผักตบชวาจะต้องเสร็จสิ้นทั้งหมดภายในมิ.ย.นี้ นายภัทรุตม์ กล่าวว่า ตนเชื่อว่าทุกอย่างน่าจะดีขึ้นแน่นอน จากที่หลายภาคส่วนร่วมมือกัน แต่ต้องขอความร่วมมือทุกคนว่าจะต้องไม่ทิ้งขยะและผักตบชวาลงแม่น้ำ  ด้านพล.ต.ธานี กล่าวว่า ในนามของฝ่ายทหารรับนโยบายจากรัฐบาลช่วยกันดูแลปัญหาผักตบชวาและขยะตั้งแต่ต้นน้ำ ซึ่งจะเห็นว่าแม่น้ำจะไหลลงสู่ทะเล รวมทั้งห้วย หนอง คลอง บึง และลำธารใหญ่ ด้วยที่เป็นแหล่งเพาะบมผักตบชวาที่จะไหลมาสู่แม่น้ำเจ้าพระยา  เราต้องรณรงค์ทุกที่ตั้งแต่เหนือเขื่อนจนถึงท้ายเขื่อน ปัจจุบันก็ดำเนินการอยู่ตลอดเวลา จะเห็นได้ว่ากทม.เป็นจังหวัดสุดท้ายก่อนที่น้ำจะไหลลงสู่ทะเล ดังนั้นขยะและผักตบชวาที่ไหลลงมาเมื่อเก็บไม่หมดก็จะมาสะสมอยู่จุดนี้ ทั้งนี้ที่สำคัญคือได้รับพระมหากรุณาธิคุณล้นเกล้าล้นกระหม่อมจากสมเด็จพระเจ้าอยู่หัวมหาวชิราลงกรณ บดินทรเทพยวรางกูร ที่ทรงห่วงใยในปัญหาขยะและผักตบชวา เพราะทำให้กทม.เกิดน้ำท่วม โดยทางเจ้าหน้าที่ก็แก้ไขปัญหามาอย่างต่อเนื่อง แต่ผักตบชวาเกิดขึ้นเร็วมากโดยเฉพาะในช่วงฤดูฝน รวมถึงยังมีประชาชนทิ้งขยะไม่ถูกที่ สมเด็จพระเจ้าอยู่หัวมหาวชิราลงกรณ บดินทรเทพยวรางกูรทรงห่วงใยและมอบหมายให้สำนักพระราชวัง หน่วยทหารมหาดเล็กราชวัลลภรักษาพระองค์ และหน่วยเฉพาะกิจ 904 จัดกำลังไปช่วยเจ้าหน้าที่ดำเนินการในทุกเขตของกทม. อีกทั้งทรงเมตตาพระราชทานอาหารและน้ำดื่มให้กับเจ้าหน้าที่ในแต่ละพื้นที่เขต รวมถึงจิตอาสาด้วย อย่างไรก็ตามขอเชิญชวนประชาชนไม่ว่าจะอยู่ในพื้นที่เขตใดของกทม.ร่วมมือกันกำจัดผักตบชวา คนละต้นสองต้น หรือคนละกำสองกำ หากช่วยกันก็จะหมดไป อีกทั้งต้องสร้างจิตสำนึกด้วยว่าเห็นตรงไหนก็ช่วยกันเก็บตรงนั้น และต้องทิ้งขยะให้ถูกที่ด้วย โดยเฉพาะผักตบชวาในแม่น้ำเจ้าพระยามีก่อขนาดใหญ่เมื่อไปอยู่ตามท่าเรือจะมีปัญหาเรื่องการเทียบเรือด้วย ทั้งเรือใหญ่และเรือเล็ก ผักตบชวาอาจจะไปพันหางเสือเรือได้ ซึ่งจะทำให้เกิดอันตรายต่อการสัญจรและประชาชนได้.,yellow
81,81,ชายไทยเฮ!กกจ.รับสมัครทำงานไต้หวัน ,https://www.dailynews.co.th/politics/577817,2017-06-04T12:05:29.761Z,อธิบดีกกจ. เผยรับสมัครคนไปทำงานไต้หวันแบบรัฐจ่อรัฐ ตำแหน่งช่าง 100 คน การันตีปลอดค่าหัวคิว ระบุสนใจสมัครได้จนถึง 16 มิ.ย. เว็บไซต์กรมการจัดหางาน,"เมื่อวันที่ 4 มิ.ย. นายวรานนท์ ปีติวรรณ อธิบดีกรมการจัดหางาน (กกจ.) กระทรวงแรงงาน เปิดเผยว่า ขณะนี้กกจ.กำลังเปิดรับสมัครคนหางานไปทำงานในไต้หวันกับนายจ้างบริษัท FORMOSA HEAVY INDUSTRIES CORPORATION จำนวน 100 คน ตำแหน่งช่างเชื่อม 55 คน และช่างประกอบ 45 คน คุณสมบัติเป็นเพศชาย อายุ 25-45 ปี ไม่จำกัดส่วนสูงและน้ำหนัก ไม่จำกัดวุฒิการศึกษา สายตาดี ไม่มีประวัติอาชญากรรม และมีประสบการณ์ด้านการเชื่อมท่อและถังโลหะ จะได้รับค่าจ้าง 22,500 เหรียญไต้หวัน หรือประมาณ 25,594 บาท ระยะเวลาจ้างงาน 3 ปี นายจ้างรับผิดชอบค่าโดยสารเครื่องบินกลับประเทศไทยเมื่อทำงานครบสัญญาจ้าง และค่าบริการดูแลรายเดือนที่ต้องจ่ายให้แก่บริษัทจัดหางานไต้หวัน หลักฐานที่ใช้ในการสมัคร ได้แก่ สำเนาหนังสือเดินทาง สำเนาบัตรประจำตัวประชาชน สำเนาทะเบียนบ้าน สำเนา สด.8 หรือ สด.43 ทั้งนี้นายจ้างเดินทางมาทดสอบฝีมือและสัมภาษณ์ด้วยตนเอง โดยนายจ้างจะเป็นผู้รับผิดชอบค่าใช้จ่ายในการเข้ารับการทดสอบฝีมือให้กับคนหางานทุกคน อย่างไรก็ตามผู้สนใจสามารถสมัครด้วยตนเองระหว่างวันที่ 5-16 มิ.ย. ผ่านระบบออนไลน์ทางเว็บไซต์ www.doe.go.th./overseas หรือ facebook : epstoea หรือติดต่อสำนักงานจัดหางานจังหวัดทุกจังหวัด ทั้งนี้การไปทำงานไต้หวันครั้งนี้ เป็นการไปทำงานโดยวิธีรัฐจัดส่ง ดังนั้นคนหางานไม่เสียค่าสมัครหรือค่าบริการใดๆทั้งสิ้น .",neutral
82,82,"""บิ๊กโด่ง""ประชุมหารือความมั่นคง IISS Shangri-La Dialogue ที่สิงคโปร์ ",https://www.dailynews.co.th/politics/577728,2017-06-04T04:00:09.929Z,'บิ๊กโด่ง' ประชุมหารือเรื่องความมั่นคง IISS Shangri-La Dialogue ที่สิงคโปร์ โดยมีโอกาสคุยกับบุคคลสำคัญระดับ รมต. และ ผบ.เหล่าทัพต่างประเทศ,"เมื่อวันที่ 4 มิ.ย. ผู้สื่อข่าวรายงานว่าเมื่อวันที่ 3 มิ.ย. พล.อ.อุดมเดช สีตบุตร รมช.กห. เป็นผู้แทน รอง นรม./รมว.กห. เข้าร่วมประชุม IISS Shangri-La Dialogue ครั้งที่ 16 โดยในวาระที่ 1 เป็นการกล่าวปาฐกถาของ พล.อ.เจมส์ นอร์แมน แมททิส รมว.กห.สหรัฐฯ ในหัวข้อ ""ความมั่นคงของสหรัฐฯ และ ภูมิภาคเอเชีย-แปซิฟิก"" จากนั้นวาระ 2 เป็นการปาฐกถาของ รมว.กห.ญี่ปุ่น, รมว.กห.ออสเตรเลีย และ รมว.กห.ฝรั่งเศส เรื่อง ""การดำรงไว้ซึ่งกฎเกณฑ์สำหรับกฎระเบียบในภูมิภาค"" และวาระที่ 3 โดย รมว.กห.มาเลเซีย, รมว.กห.แคนาดา และ ประธานเสนาธิการร่วม กองทัพปากีสถาน ในเรื่อง ""ความท้าทายใหม่ในการจัดการภาวะวิกฤติในภูมิภาคเอเชีย-แปซิฟิก"" ทั้งนี้ระหว่างการประชุมฯ รมช.กห.ได้เข้าหารือทวิภาคีกับ วุฒิสมาชิก นางมารีส เพย์น รมว.กห.ออสเตรเลีย โดยชื่นชมการปาฐกถาของ นรม.ออสเตรเลีย ในงานเลี้ยงต้อนรับฯ และการกล่าวของ รมว.กห.ออสเตรเลีย ในระหว่างการประชุมวาระที่ 2 พร้อมกล่าวถึงความสัมพันธ์อันแน่นแฟ้นของทั้งสองประเทศ และขอบคุณออสเตรเลียที่จะส่งเรือรบมาร่วมพิธีสวนสนามทางเรือ ในโอกาสครบรอบ 50 ปีอาเซียน ที่ ทร.จะเป็นเจ้าภาพ จัดขึ้นใน พ.ย.60 ขณะที่ รมว.กห.ออสเตรเลีย ยืนยันที่จะพัฒนาความร่วมมือด้านความมั่นคงกับกองทัพไทยให้แน่นแฟ้นยิ่งขึ้น พร้อมหวังว่าจะมีโอกาสเดินทางเยือนไทยในปี 2560 นี้ จากนั้น รมช.กห.ได้หารือทวิภาคีกับ รมว.กห.สหรัฐฯ โดยขอบคุณ รมว.กห.สหรัฐฯ ที่กล่าวถึงความเป็นพันธมิตรที่เก่าแก่และมีสัมพันธ์ที่แน่แฟ้นยาวนานระหว่างไทยและสหรัฐฯ ระหว่างกล่าวปาฐกถาในการประชุมฯ รวมทั้งสนับสนุนความร่วมมือด้านความมั่นคงต่างๆ เสมอมา โดยเฉพาะการฝึกคอบบร้าโกลด์ ขณะที่ รมว.กห.สหรัฐฯ ยืนยัน สหรัฐฯให้ความสำคัญกับภูมิภาคเอเชีย-แปซิฟิก โดยเฉพาะประเทศไทย พร้อมให้คำมั่นว่าจะพัฒนาความสัมพันธ์ทางทหารของทั้งสองประเทศให้กลับมาแข็งแกร่งยิ่งขึ้น รวมทั้งเชิญ รมว.กห., รมช.กห. และผู้บังคับบัญชาระดับสูงของ กห.เยือนสหรัฐฯ เพื่อแสดงให้เห็นถึงความสัมพันธ์อันแน่นแฟ้นระหว่างสองประเทศ ทั้งนี้ ในการหารือกับ รมว.กห.ออสเตรเลีย และ รมว.กห.สหรัฐฯ รมช.กห.กล่าวถึง สถานการณ์การเมืองของไทยที่กำลังมุ่งหน้าสู่ประชาธิปไตยที่สมบูรณ์ พร้อมขอบคุณทั้งสองประเทศที่เข้าใจและให้การสนับสนุนมาโดยตลอด.",neutral
83,83,"""บิ๊กบี้""สั่งลุยปราบค้ามนุษย์ใช้แรงงานเด็กแม่สอด ",https://www.dailynews.co.th/politics/578127,2017-06-06T12:08:02.946Z,'บิ๊กบี้'สั่งลุยตรวจค้ามนุษย์ โผล่ที่แม่สอดใช้แรงงานเด็กในโรงงานเย็บผ้า ชี้โทษจับปรับหนัก  ,"เมื่อวันที่ 6 มิ.ย.นายสุเมธ มโหสถ อธิบดีกรมสวัสดิการและคุ้มครองแรงงาน(กสร.) เปิดเผยว่า เมื่อเร็วๆนี้กสร.ส่งชุดเฉพาะกิจคุ้มครองแรงงานเข้าตรวจสถานประกอบกิจการใน อ.แม่สอด จ.ตาก ตามข้อสั่งการพล.อ.ศิริชัย ดิษฐกุล รมว.แรงงานเพื่อป้องกันแก้ไขปัญหาการค้ามนุษย์ด้านแรงงาน พบว่ามีสถานประกอบกิจการเย็บผ้าจำนวน 3 แห่ง ปฏิบัติไม่ถูกต้องในเรื่อง การจ้างแรงงานเด็กเข้าทำงานโดยสถานประกอบกิจการ 2 แห่ง มีการใช้แรงงานเด็กอายุต่ำกว่า 15 ปี ทำงานและอีก 1 แห่ง ไม่แจ้งการจ้างแรงงานเด็ก ทั้งนี้พนักงานตรวจแรงงานได้แจ้งความดำเนินคดีกับนายจ้างทั้ง 3 รายที่ สภ.แม่สอด เรียบร้อยแล้ว นายสุเมธ กล่าวอีกว่า พ.ร.บ.คุ้มครองแรงงาน(ฉบับที่ 5) พ.ศ.2560 ซึ่งมีผลใช้บังคับตั้งแต่วันที่ 23ก.พ.ที่ผ่านมาได้เพิ่มอัตราโทษสำหรับความผิดเกี่ยวกับการใช้แรงงานเด็กโดยมีโทษต่ำสุดปรับตั้งแต่ 400,000 บาท ถึง 2,000,000 บาท จำคุกไม่เกิน 2 ปี ถึงไม่เกิน 4 ปี ต่อลูกจ้าง1 คน หรือทั้งปรับทั้งจำ ซึ่งเป็นโทษที่มีอัตราสูงจึงขอเตือนนายจ้าง ประกอบการให้ปฏิบัติให้ถูกต้องตามกฎหมาย หากมีข้อสงสัยสอบถามได้ที่กองคุ้มครองแรงงาน โทรศัพท์ 0 2245 7170, 0 2246 6389 สำนักงานสวัสดิการและคุ้มครองแรงงานกรุงเทพมหานครพื้นที่ทั้ง 10 พื้นที่ นักงานสวัสดิการและคุ้มครองแรงงานจังหวัดทุกจังหวัดหรือที่สายด่วน 1546.  ",neutral
84,84,"""บิ๊กตู่""ยันแก้ปัญหาสิทธิมนุษยชนยึด3เสาหลัก ",https://www.dailynews.co.th/politics/577047,2017-06-03T22:06:09.449Z,นายกฯ ยืนยันรัฐบาลเดินหน้าแก้ปัญหาสิทธิมนุษยชน ยึด 3 เสาหลัก ขออย่ากังวลที่มายืนในจุดนี้ ย้ำผลงาน 3 ปี ออกกฎหมายหลายเรื่อง รับฟังทุกส่วนยึดหลักปชต.  ,"เมื่อวันที่ 31 พ.ค. ที่ศูนย์ประชุมสหประชาชาติ กรุงเทพฯ พล.อ.ประยุทธ์ จันทร์โอชา นายกรัฐมนตรี กล่าวปาฐกถาพิเศษ หัวข้อ “หลักการชี้แนะว่าด้วยธุรกิจกับสิทธิมนุษยชนของสหประชาชาติกับการสร้างความยั่งยืนทางเศรษฐกิจและสังคม” ในการเปิดสัมมนาวิชาการเพื่อเผยแพร่และขับเคลื่อนหลักการชี้แนะว่าด้วยธุรกิจและสิทธิมนุษยชน โดยกล่าวตอนหนึ่งว่า เรื่องสำคัญที่ต้องเร่งดำเนินการ คือเรื่องธุรกิจและสิทธิมนุษยชน ขับเคลื่อนให้เห็นเป็นรูปธรรมมากที่สุด โดยรัฐบาลพยายามทำความเข้าใจกับต่างประเทศ ว่ามีโรดแม็พในการแก้ทุกปัญหา จึงฝากต่างประเทศให้เข้าใจว่าวันนี้เรากำลังทำอะไร อยู่ในสถานการณ์อะไร และฝากคณะกรรมการสิทธิมนุษยชนแห่งชาติ(กสม.)ในการช่วยซึ่งกันและกัน  พล.อ.ประยุทธ์ กล่าวอีกว่า ทั้งนี้ในเรื่องสิทธิมนุษยชนไม่ใช่เพียงเรื่องความถูกต้อง หรือศีลธรรมเพียงเท่านั้น แต่ยังเป็นโอกาสนำประเทศสู่ความมั่งคั่งควบคู่ไปกับการพัฒนาด้านเศรษฐกิจ ซึ่งสิทธิมนุษยชนหมายถึง การมีเกียรติยศ ศักดิ์ศรี มีการยอมรับให้โอกาสที่เท่าเทียมกัน และได้รับการปฏิบัติที่เป็นธรรม โดยรัฐบาล เจ้าหน้าที่ และประชาชน ถือเป็นห่วงโซ่เดียวกัน โดยมีกสม. คอยดูแล ทั้งนี้อย่ากังวลแม้เข้ามาบริหารประเทศในช่วงสภาวะการณ์ไม่ปกติ แม้วันนี้จะดูปกติ แต่ต้องพัฒนาเพื่อไม่ให้เกิดปัญหาแบบเดิมขึ้นมาอีก ยุติความขัดแย้ง วางรากฐานพัฒนาประเทศระยะยาว และดูแลด้านสิทธิมนุษยชนให้ยั่งยืน โดยรัฐบาลยืนยันความมุ่งมั่นในการขับเคลื่อนและเดินหน้าด้านสิทธิมนุษยชน โดยยึด 3 เสาหลักคือ ด้านการคุ้มครอง ด้านการเคารพ และด้านการเยียวยา  พล.อ.ประยุทธ์ กล่าวต่อว่า ที่ผ่านมารัฐบาลได้ออกกฎหมาย กฎระเบียบ และมาตรการมากมาย เพื่อไม่ให้เกิดการละเมิดสิทธิมนุษยชน แม้ช่วงที่ผ่านมามีปัญหามากมาย ทั้งในด้านการโปร่งใส ความมีธรรมาภิบาล แต่ทุกอย่างขึ้นอยู่ที่คนที่ต้องมีหลักการในการขับเคลื่อน อย่างไรก็ตามหลายกฎหมายออกมาได้ในรัฐบาลนี้ เช่น กฎหมายคุ้มครองแรงงาน และกฎหมายเรื่องค้ามนุษย์ ถือเป็นผลงานรัฐบาลในช่วง 3 ปี จึงขอให้มองการแก้ปัญหาทั้งระบบ อย่ามองเพียงว่ารายได้ดีขึ้น ซึ่งกฎหมายที่ออกมานั้น ไม่ได้รีบออกแต่เป็นการรับฟังความคิดเห็นตามหลักประชาธิปไตย ซึ่งแม้จะยังมีความขัดแย้งอยู่บ้าง เชื่อว่าไม่มีที่ไหนเห็นชอบหมด 100 เปอร์เซ็น แต่ต้องฟังเสียงส่วนใหญ่และเคารพเสียงส่วนน้อย ซึ่งถือเป็นหลักการประชาธิปไตย พล.อ.ประยุทธ์ กล่าวอีกว่า นอกจากความร่วมมือด้านการค้าและการลงทุนแล้ว ต้องแสวงหาความร่วมมือด้านสิทธิมนุษยชนด้วยโดยต้องเจริญเติบโตจากภายใน ระเบิดจากข้างใน ซึ่งไม่เกี่ยวกับเหตุระเบิดที่โรงพยาบาลพระมงกุฎเกล้า วันนี้ขออย่าเอาหลายอย่างมาพันกัน แต่อย่าเอาส่วนที่ไม่ดีมาตีกับสิ่งที่เรากำลังทำ โดยวันนี้เราอยู่ในช่วงเปลี่ยนผ่าน และปฏิรูปประเทศ หากเอาแต่ความขัดแย้งขึ้นมาพูดก็ไม่สามารถแก้ไขได้ จึงต้องค่อยๆแก้ปัญหาและเดินไปข้างหน้า ทั้งเรื่องความปรองดองและสมานฉันท์ ดังนั้นทุกคนต้องช่วยกัน ซึ่งรัฐบาลได้กำหนดช่วงระยะเวลาเดินหน้าโรดแม็พ โดยมีเข็มทิศนำทาง พล.อ.ประยุทธ์ กล่าวด้วยว่า รัฐบาลให้ความคุ้มครองบุคคลที่เป็นเหยื่อ รวมถึงปัญหาการค้ามนุษย์ และให้ความสนใจการประเมินจากต่างประเทศด้วย ยืนยันว่ารับฟังทุกส่วนและสิ่งที่ทำมาทั้งหมดก็เป็นผลงาน 3 ปีของรัฐบาล แม้จะทำไม่ถึง 100 เปอร์เซ็น แต่ก็ดีขึ้นกว่าเดิม เราต้องดูเป้าหมายของประเทศว่าจะเดินไปไหน เพื่อเดินไปสู่เป้าหมายเดียวกัน ไม่ใช่ติดไปทั้งหมดแล้วบอกว่าปฏิรูปไม่ได้แล้วใครรับผิดชอบ ก็""ประยุทธ์""คนเดียวอีก ซึ่งตนเป็นจำเลยทุกเรื่องอยู่แล้ว การเปลี่ยนแปลงทุกเรื่องก็ย่อมมีคนขัดแย้ง แต่ทำอย่างไรจะไปด้วยกันได้ และวันนี้ทุกอย่างปนเปไปหมด แต่ขออย่ากังวลตน ขอยืนยันว่าจะทำทุกอย่างให้ดีที่สุด อย่างไรก็ตามภายหลังการเปิดงานดังกล่าวได้มีการลงนามปฏิญญาความร่วมมือเพื่อขับเคลื่อนหลักการชี้แนะว่าด้วยธุรกิจกับสิทธิมนุษยชนของสหประชาติอีกด้วย.  ",yellow
85,85,"ร้อง""บิ๊กตู่""หยุดแก้พ.ร.บ.หลักประกันสุขภาพ ",https://www.dailynews.co.th/politics/578131,2017-06-06T10:01:35.880Z,'กลุ่มคนรักหลักประกันสุขภาพ' ร้อง 'บิ๊กตู่' ขอหยุดกระบวนการแก้ พ.ร.บ. หลักประกันสุขภาพ หวั่น ไม่เอื้อประโยชน์ต่อประชาชนกว่า 48 ล้านคน สพศท.วอนหยุดเล่นการเมืองชวนระดมสมองปฏิรูประบบสาธารณสุข,เมื่อวันที่ 6 มิ.ย. ที่บริเวณหน้าตึกองค์การสหประชาชาติ (UN) ถนนราชดำเนินนอก กลุ่มคนรักหลักประกันสุขภาพ หลายร้อยคนรวมตัวกัน เพื่อยื่นหนังสือถึง พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) เพื่อขอให้หยุดกระบวนการแก้ไขปรับปรุงพระราชบัญญัติหลักประกันสุขภาพแห่งชาติพ.ศ. 2545 และเสนอความคิดเห็นเกี่ยวกับการปรับปรุงพ.ร.บ.ดังกล่าวเพื่อให้สอบรับกับคำสั่ง คสช. ที่37/2559 ตามมาตรา 44 โดยน.ส. สุภัทรา นาคะผิว  อดีตกรรมาธิการร่างรัฐธรรมนูญ (กมธ.)  ในฐานะโฆษกกลุ่มคนรักหลักประกันสุขภาพ กล่าวว่า ขอเรียกร้องให้รัฐบาล โดยนายกฯ ยุติกระบวนการแก้ไขปรับปรุง พ.ร.บ.หลักประกันสุขภาพแห่งชาติพ.ศ. 2545 และให้มีการเริ่มต้นกระบวนการแก้ไขใหม่ โดยต้องแต่งตั้งคณะกรรมการแก้ไขกฎหมายให้มีความสมดุล และมีกระบวนการสร้างการมีส่วนร่วมของภาคประชาชนอย่างเท่าเทียม โดยจัดให้มีกระบวนการรับฟังความเห็นต่อ พ.ร.บ.ฉบับนี้อย่างเป็นธรรมและทั่วถึง เพราะจากการติดตามการแก้ไขกฎหมายหลักประกันสุขภาพแห่งชาติอย่างใกล้ชิด พบว่ายังมีประเด็นในการแก้กฎหมายปลายประเด็นที่ทำลายเจตนารมณ์และหลักการของระบบหลักประกันสุขภาพถ้วนหน้า โดยเฉพาะการมีส่วนร่วมของประชาชน น.ส. สุภัทรา กล่าวต่อว่า ทางกลุ่มเห็นว่า 1.องค์ประกอบของคณะทำงานแก้ไขกฎหมายที่ รมว.สาธารณสุขตั้งขึ้นนั้นอาจจะไม่เหมาะสม ไม่เป็นธรรม  เนื่องจากสัดส่วนของคณะทำงาน 26 คนเป็นฝ่ายผู้จัดบริการมากถึง 12 คนสัดส่วนของประชาชนเพียง 2 คน ที่เหลือคือหน่วยราชการที่เกี่ยวข้อง 2. เนื้อหากฎหมายหลายเรื่องมีแนวโน้มเอื้อประโยชน์ต่อผู้จัดบริการหรือไม่ 3.กระบวนการรับฟังความคิดเห็นที่เปิดให้ประชาชนลงทะเบียนออนไลน์และการจัดเวทีรับฟังความคิดเห็นแค่ในพื้นที่ 4 จังหวัดใหญ่คือ เชียงใหม่ ขอนแก่น หาดใหญ่ และกทม. ไม่ได้เปิดโอกาสให้ประชาชนที่เกี่ยวข้องเข้ามามีส่วนร่วมอย่างแท้จริง เพราะในความเป็นจริงประชาชนกว่า 48 ล้านคน ที่จะมีผลกระทบจาก พ.ร.บ. นี้ และ 4. กระบวนการแก้ไขพ.ร.บ.ครั้งนี้ถือว่าขัดต่อรัฐธรรมนูญมาตรา 77 เพราะดำเนินการโดยไม่คำนึงถึงเจตนารมณ์ที่รัฐธรรมนูญหรือไม่ ผู้สื่อข่าวรายงานว่า ในบริเวณหน้า องค์การสหประชาชาติ มีเจ้าหน้าที่ตำรวจสน.ดุสิต สน.นางเลิ้ง และนครบาล 1 รวมทั้งทหารจากกองทัพภาคที่ 1 คอยดูแลความสงบเรียบร้อยของกลุ่มผู้ชุมนุม  นอกจากนี้ทางกลุ่มคนรักหลักประกันสุขภาพได้ส่งตัวแทน จำนวน 10 คน ไปยื่นหนังสือที่ศูนย์บริการประชาชน สำนักปลัดสำนักนายกรัฐมนตรี (ฝั่งก.พ.) โดยมีนางมาลินี ภาวิไล รักษาการแทนผู้อำนวยการศูนย์บริหารประชาชนเป็นผู้รับหนังสือ พร้อมแจ้งว่าจะนำเรื่องดังกล่าวเรียนนายกฯ ให้ทราบ พร้อมกับส่งเรื่องให้กระทรวงสาธารณสุขรับทราบเรื่องด้วยเช่นกัน ภายหลังกลุ่มผู้ชุมนุมก็ได้แยกย้ายกันกลับ ขณะที่นพ.ประดิษฐ์ ไชยบุตร ประธานสมาพันธ์แพทย์โรงพยาบาลศูนย์/โรงพยาบาลทั่วไป (สพ.ศท.) กล่าวว่า มองว่าเรื่องการแก้ไขพ.ร.บ.หลักประกันสุขภาพแห่งชาติ ที่กำลังดำเนินการอยู่ในขณะนี้ช่วยแก้ปัญหาในระบบสาธารณสุขที่มีปัญหาเรื้อรังมายาวนานได้ส่วนหนึ่ง อย่างเรื่องบทบาทของสำนักงานหลักประกันสุขภาพแห่งชาติ (สปสช.) ควรดูแลกำกับตรวจสอบให้ประชาชนได้รับสิทธิที่ควรจะเป็น แต่ปัจจุบันกลับลงมาเล่นเองทุกอย่าง ทั้งการกำหนดเรื่องการใช้ยา กำหนดวิธีการรักษา กำหนดเกณฑ์การจ่ายเงิน ซึ่งหลายคนมองว่าสร้างปัญหามากควรต้องมีการปรับแก้ไขและเมื่อมีการแก้ไขให้มีการตั้งคณะกรรมการต่อรองราคาขึ้นมาใหม่และให้การจัดซื้อกลับมาที่โรงพยาบาลก็ไม่เห็นจะมีปัญหาอะไรเพราะที่ผ่านมาทางโรงพยาบาลก็สามรถทำกันได้ ไม่ต้องกังวลกัน หากกังวลก็สร้างระบบการตรวจสอบขึ้นมา หรือเรื่องการดูแล ป้องกันรักษาโรคนั้นคิดว่าการที่ให้ผู้เชี่ยวชาญทำย่อมดีกว่าอยู่แล้ว     นพ.ประดิษฐ์  กล่าวต่อว่า การที่เรียกร้องให้มีการแก้ไขกฎหมายครั้งนี้ก็เกิดมาจากการที่คนทำงานจริงๆ แล้วรู้ว่ามีปัญหาอะไร เลยอยากให้มีการแก้ไขเพื่อนำไปสู่สิ่งที่ดีขึ้น และเป็นประโยชน์กับประชาชน แต่กลับมีการเอาการเมืองเข้ามาเกี่ยวข้อง เล่นการเมืองมากเกินไป ต้องเอาการเมืองออกไป อำนาจจะอยู่ที่ใครก็ตามขอให้ประชาชนได้รับประโยชน์สูงสุด อย่างไรก็ตาม เนื่องจากในระบบสาธารณสุขไทยยังมีปัญหาอีกมาก และเรื้อรังมานาน การแก้พ.ร.บ.อย่างเดียวไม่สามารถแก้ปัญหาได้ทั้งหมด ดังนั้นคิดว่าควรใช้โอกาสนี้ที่คนหรือองค์กรที่เกี่ยวข้องทางด้านสาธารณสุขควรระดมสมองและหาทางปฏิรูประบบสาธารณสุขให้ดีขึ้น.  ,neutral
86,86,ทอ.รับทราบนายทหารขนอาวุธ ลั่นผิดจริงฟันไม่เลี้ยงโดน2เท่า ,https://www.dailynews.co.th/politics/577694,2017-06-03T17:25:17.809Z,โฆษกทอ.เผย 'บิ๊กจอม' รับทราบเหตุ นายทหารอากาศ ขนอาวุธที่ตราดแล้ว ลั่นถ้าผิดรับโทษเป็นสองเท่า ระบุ'จ่าภคิน' มีประวัติทำงานดี ต้องรอ จนท.ตรวจสอบเบื้องหลังให้ละเอียดก่อน,เมื่อวันที่ 3 มิ.ย. พล.อ.ต.พงษ์ศักดิ์ เสมาชัย โฆษกกองทัพอากาศ เปิดเผยถึงกรณีที่เจ้าหน้าที่ตรวจพบอาวุธปืน และกระสุนจำนวนมากภายในรถของ พ.อ.อ.ภคิน เดชพงศ์ ซึ่งประสบอุบัติเหตุบริเวณช่วงครัวเขาบรรทัด บ้านคลองสน ต.แหลมกลัด อ.เมือง จ.ตราด โดยพบว่าเป็นทหารสังกัดกองทัพอากาศว่า เหตุการณ์ที่เกิดขึ้นตนก็รับทราบจากการนำเสนอข่าวของสื่อมวลชน ซึ่งทางกองทัพอากาศได้ทำการตรวจสอบแล้วพบว่า พ.อ.อ.ภคิน เดชพงษ์ เป็นข้าราชการสังกัดกองทัพอากาศจริง จึงรายงานให้ พล.อ.อ.จอม รุ่งสว่าง ผู้บัญชาการทหารอากาศ (ผบ.ทอ.) ได้รับทราบ โดยได้เน้นย้ำให้เจ้าหน้าที่ที่เกี่ยวข้องให้ความร่วมมือ เมื่อได้รับการประสานเข้ามา ทั้งนี้การทำผิดกฎหมายประชาชนทุกคน ก็อยู่ภายใต้กฎหมายต้องทำตามกฏหมายทุกประการ และหากผู้กระทำผิด เป็นข้าราชการก็ต้องรับโทษเป็นสองเท่า คือต้องดำเนินคดีทั้งวินัยและอาญา ส่วนที่ว่าเหตุใด พ.อ.อ.ภคิน จึงทำแบบนี้นั้น ทางกองทัพอากาศต้องรอรายละเอียดของทางเจ้าหน้าที่ที่เกี่ยวข้อง ประสานเข้ามาก่อน เพราะเท่าที่ตรวจเช็คดูประวัติการทำงานก็เป็นคนที่ทำงานดี และรับผิดชอบงานดี แต่ไม่ทราบว่าเบื้องหลัง จะมีอะไรหรือไม่นั้น ซึ่งต้องรอรายละเอียดอีกครั้ง.,neutral
87,87,"""ถาวร""ยันกปปส.หนุน ""มาร์ค""นั่งนายกฯ ",https://www.dailynews.co.th/politics/576894,2017-06-03T22:00:30.140Z,“ถาวร” ยัน แนวทาง'กปปส.' ไม่ขัด 'ปชป.' เสนอ ยังหนุน “มาร์ค” นายกฯปัดคืนรังสร้างแรงกระเพื่อม ขณะที่ 'เอกนัฏ' แทงกั๊กบอกเป็นเรื่องอนาคต  ,"เมื่อวันที่ 30 พ.ค. ที่พรรคประชาธิปัตย์ นายถาวร เสนเนียม แกนนำ กปปส. กล่าวภายหลังการหารือร่วมกับนายอภิสิทธิ์ เวชชาชีวะหัวหน้าพรรคประชาธิปัตย์ โดยใช้เวลาประมาณ 1 ชั่วโมงครึ่ง ว่า  สิ่งแรกขอทำความเข้าใจเรายังคงเป็นคนของพรรคประชาธิปัตย์ และสิ่งที่เราพูดคุยกันวันนี้ คือ1.เราจะจับมือร่วมกันเหมือนเดิมในการเดินเข้าสู่กระบนการเลือกตั้งตามโรดแม็พ 2.ต้องปฏิรูปประเทศให้ได้สิ่งไหนกฎหมายกำหนดให้ทำก่อน เช่น การปฏิรูปตำรวจ  เมื่อถามว่า ท่าทีของแกนนำกปปส. ต่อ กรณีที่นายสุเทพ เทือกสุบรรณ อดีตเลขาฯ กปปส. สนับสนุนให้พล.อ.ประยุทธ์จันทร์โอชา นายกฯและหัวหน้าคณะรักษาความสงบแห่งชาติ(คสช.) เป็นนายกฯอีก 5 ปีนั้นเป็นอย่างไร นายถาวรกล่าวว่า ความคิดของแต่ละคนอาจจะต่างกันได้ แต่อย่าไปว่าความคิดใครผิดและความคิดนายสุเทพก็ไม่ผิด เพราะคือแนวทางของเขา ส่วนตนจะสนับสนุนด้วยหรือไม่นั้น วันนี้อย่าเพิ่งไปพูดอย่าเพิ่งอ่านใจกัน เพราะเป็นเรื่องของอนาคตอย่าจินตนาการเอาเอง ขณะเดียวกันอุดมการณ์ของพรรคประชาธิปัตย์ เรายังสนับสนุนการเลือกตั้ง เมื่อถามต่อว่าการที่กลุ่ม กปปส. กลับมาทำให้พรรคประชาธิปัตย์เกิดแรงกระเพื่อมหรือไม่ นายถาวร กล่าวว่า ไม่มี ทุกคนเข้าใจกันหมด ทำงานร่วมกันได้ไม่มีปัญหา อาจจะมีการพูดเกินเลยไปบ้าง ซึ่งตนไม่ติดใจอะไร และการเลือกตั้งในครั้งหน้าทุกคนก็พร้อม ที่จะเสนอตัวลงเลือกตั้ง ส่วนพรรคจะเลือกหรือไม่ ก็เป็นสิทธิของพรรค ""ยืนยันว่าไม่มีแนวทางไหนของ กปปส. ที่ขัดกับพรรคประชาธิปัตย์ โดยเฉพาะเรื่องการเสนอตัวบุคคลเป็นนายกฯ และขณะนี้ยังไม่ถึงเวลาที่จะนำแนวคิดของนายสุเทพ กลับมาผลักดันในพรรค และไม่ขอก้าวก่ายความคิดของใคร ขอย้ำว่าการตัดสินใจของพรรคทุกเรื่อง โดยเฉพาะเรื่องของการเป็นรัฐบาล หรือไม่ได้เป็นรัฐบาล จะต้องผ่านมติพรรค และตอนนี้คำตอบที่ชัดเจนของเรา คือการสนับสนุนนายอภิสิทธิ์ เป็นนายก"" นายถาวร กล่าว ด้านนายเอกนัฏ พร้อมพันธุ์ อดีตโฆษกกปปส.กล่าวว่า วันนี้เราตั้งใจมาคุยเรื่องผลประโยชน์ของประเทศชาติมากกว่า ไม่ได้สนใจว่าใครจะต้องเป็นนายกรัฐมนตรีคนต่อไป หรือวันนี้จะสนับสนุนใคร และหลังจากที่ได้พูดคุยกับนายอภิสิทธิ์ และสมาชิกพรรคก็ได้รับการยืนยันว่า พรรคประชาธิปัตย์ยินดีที่จะปฏิรูปพรรค และยืนยันที่จะเดินหน้าปฏิรูปประเทศโดยเฉพาะการปฏิรูปพรรคการเมือง  เมื่อถามว่า มีการเชื่อว่าการที่กปปส.กลับเข้ามาพรรคประชาธิปัตย์เพื่อจะเปลี่ยนโครงสร้างพรรคใหม่ นายเอกนัฏ กล่าวว่า เราไม่พูดถึงตัวบุคคล เพราะไม่ใช่เป็นการเดินมาเจรจาต่อรองว่า ใครจะเป็นหัวหน้าพรรค และใครจะเป็นกรรมการบริหารพรรค หรือใครจะลงส.ส.เขตไหน ส่วนกปปส.ยังสนับสนุนให้นายอภิสิทธิ์เป็นหัวหน้าพรรคหรือไม่นั้น เป็นเรื่องของอนาคต และเรื่องการกระทบกระทั่งเล็กๆน้อยๆ เราไม่เอามาใส่ใจ ก่อนหน้านี้ใครพูดอะไรไม่ดีก็ขออโหสิกันไป. ",neutral
88,88,'สวนดุสิตโพล'ชี้ประชาชน หนุนเซตซีโร่'กกต.' ,https://www.dailynews.co.th/politics/578865,2017-06-10T08:00:16.991Z,“สวนดุสิตโพล” เผย ปชช. ร้อยละ 49หนุนเซตซีโร่ กกต. เพื่อความยุติธรรมเท่าเทียม มอง กกต.ใหม่อาจไม่มีประสบการณ์ จนต้องเลื่อนเลือกตั้ง,"เมื่อวันที่ 10 มิ.ย. สวนดุสิตโพล เปิดเผยผลสำรวจเรื่อง “เซ็ตซีโร่ กกต.” ในสายตาประชาชน จากความคิดเห็นของประชาชนทั่วประเทศ จำนวน1,265 คน ระหว่างวันที่ 6-9 มิ.ย. พบว่า ประชาชนส่วนใหญ่ หรือร้อยละ49.25 เห็นว่าควรเปลี่ยนกรรมการ กกต.ใหม่หมดทุกคน หรือเซตซีโร่ เพราะจะได้เริ่มใหม่ เพื่อความยุติธรรมเท่าเทียม ขณะที่ร้อยละ 41.82 เห็นว่า ควรเปลี่ยนบางคน เฉพาะคนที่คุณสมบัติไม่ครบถ้วน เพราะบางคนยังมีคุณสมบัติครบถ้วน มีประสบการณ์ในการทำงาน เปลี่ยนเฉพาะคนที่ขาดคุณสมบัติ และร้อยละ5.93 เห็นว่า ไม่แน่ใจ ส่วนการเซ็ตซีโร่ กกต.จะทำให้การเลือกตั้งเลื่อนเวลาออกไปหรือไม่นั้น ประชาชนร้อยละ43.64 เห็นว่า อาจจะต้องเลื่อนเวลาออกไป เพราะต้องใช้เวลาในการสรรหาคัดเลือกคนใหม่ยังไม่มีประสบการณ์ในการทำงาน อาจทำให้กระทบต่อการจัดการเลือกตั้ง ร้อยละ34.39 เห็นว่า ไม่แน่ใจ เพราะอาจเป็นเพียงกระแสข่าวลือ จากข่าวที่นำเสนอยังไม่ชัดเจน และร้อยละ21.97 เห็นว่า คงจะไม่เลื่อนเวลาออกไป เพราะรัฐบาลทำงานยึดตามโรดแมป เป็นการปรับที่ตัวบุคคลไม่น่าจะมีผลกระทบหรือทำให้การเลือกตั้งเลื่อนออกไป.",neutral
89,89,แนะแสดงความเห็น4คำถามพกบัตรปชช.ป้องสวมสิทธิ ,https://www.dailynews.co.th/politics/578166,2017-06-06T12:00:16.707Z,มท. รายงานที่ประชุมครม.ก่อนเริ่มปชช. ส่ง 4 คำถาม  12 มิ.ย.นี้  แนะเตรียมบัตรประชาชนแสดงตน-ป้องกันอ้างสิทธิ ขออย่าหลงเชื่อผู้ไม่หวังดีบิดเบือนเจ้าหน้าที่ล้วงข้อมูล  ,เมื่อวันที่  6 มิ.ย. ที่ทำเนียบรัฐบาล พล.ท.สรรเสริญ แก้วกำเนิด โฆษกประจำสำนักนายกรัฐมนตรี แถลงผลการประชุมคณะรัฐมนตรี (ครม.) ว่า กระทรวงมหาดไทย รายงานความคืบหน้าการรับฟังความเห็นของประชาชน ก่อนที่จะเริ่มในวันที่ 12 มิ.ย.เป็นต้นไป โดยประชาชนสามารถแสดงความคิดเห็นอย่างครอบคลุมผ่านเอกสารที่ได้จัดเตรียมไว้ให้ ทั้งนี้ ประชาชนในกรุงเทพฯสามารถแสดงความเห็นได้ที่สำนักงานเขตทั้ง 50 เขต และศูนย์ดำรงธรรมของกระทรวงมหาดไทย  ทั้งศูนย์ดำรงธรรมอำเภอและจังหวัด ซึ่งมีกว่า 848 แห่งทั่วประเทศ  รวมทั้งศูนย์บริการประชาชนสำนักปลัดสำนักนายกรัฐมนตรี หรือสายด่วน 1111   พล.ท.สรรเสริญ กล่าวอีกว่า ผู้ที่จะเสนอความคิดเห็นจะต้องเตรียมบัตรประจำตัวประชาชน เพื่อแสดงตน และป้องกันการแอบอ้างสิทธิและการบิดเบือนจากความเป็นจริง  และหากมีผู้ไม่หวังดีระบุว่าอย่าไปแสดงความคิดเห็น เพราะเจ้าหน้าที่จะล้วงข้อมูลส่วนตัวจากเลขบัตรประชาชน ก็ขออย่าหลงเชื่อ เพราะรัฐบาลไม่มีความจำเป็นต้องทำเช่นนั้น อย่างไรก็ตาม หลังการเปิดรับฟังความเห็นแล้ว ทางกระทรวงมหาดไทยจะประมวลผลเพื่อสรุปรายงานนายกฯทุก 10 วัน โดยจะประมวลผลครั้งแรกในวันที่ 20 มิ.ย. ทั้งนี้กระทรวงมหาดไทยจะเปิดรับฟังความเห็นอย่างต่อเนื่อง โดยยังไม่มีกำหนดปิดรับความคิดเห็น.  ,neutral
90,90,เลื่อนสอบคดีนปช.ฝ่าฝืนคำสั่งคสช.หลังมาไม่ครบ ,https://www.dailynews.co.th/politics/578111,2017-06-06T10:00:19.502Z,ศาลทหาร เลื่อนสอบคำให้การ  นปช.คดีฝ่าฝืนคำสั่ง คสช.  เป็น 5 ก.ย. หลังมาไม่ครบ 19 คน สั่งทนายทำเรื่องเบิกตัว 'เจ๋ง ดอกจิก-ยศวริศ 'เสร็จสิ้น  20 มิ.ย. 'ธิดา'เผยนปช.เตรียมเข้าให้ความเห็นประเด็นการเลือกตั้งที่บริสุทธิ์และยุติธรรมพรุ่งนี้  ,"เมื่อวันที่ 6 มิ.ย. ที่ศาลทหารกรุงเทพ ผู้สื่อข่าวรายงานว่า ศาลทหารนัดสอบคำให้การ คดี 19 แกนนำกลุ่มแนวร่วมประชาธิปไตยต่อต้านเผด็จการแห่งชาติ (นปช.)ฝ่าฝืนคำสั่งคสช.ที่7/2557 ห้ามมั่วสุมหรือชุมนุมทางการเมืองเกิน 5 คนขึ้นไป จากกรณีที่ร่วมกันแถลงข่าวเปิดตัวศูนย์ปราบโกงประชามติ ที่อิมพีเรียลลาดพร้าว เมื่อวันที่ 5 มิ.ย.2559 ที่ผ่านมา โดยมีแกนนำ นปช.เดินทางมา 17 คน ประกอบด้วย นายจตุพร พรหมพันธุ์ ประธานนปช. นายณัฐวุฒิ ใสยเกื้อ เลขาธิการนปช., นางธิดา ถาวรเศรษฐ จ.ส.ต.ประสิทธิ์ ไชยศรีษะ, นพ.เหวง โตจิราการ,  นายศรัณย์วุฒิ ศรัณย์เกตุ, นายยงยุทธ ติยะไพรัช, นายก่อแก้ว พิกุลทอง, นายวีระกานต์ มุสิกพงศ์, นายสงคราม กิจไพโรจน์, นายสมหวัง อัศราศี, นายธนาวุฒิ วิชัยดิษฐ์, นายเกริกมนตรี รุจโสตถิรพัฒน์, นายอารี ไกรนรา, นายสมชาย ใจมุ่ง, นายพรศักดิ์ ศรีละมุด และนายศักดิ์รพี พรหมชาติ   ทั้งนี้ขาดเพียง นายยศวริศ ชูกล่อม, อยู่ระหว่างถูกจำคุกในคดีหมิ่นเบื้องสูง ที่เรือนจำคลองเปรม และนายนิสิต สินธุไพร ถูกจำคุกในคดีรวมตัวประท้วงปิดโรงแรมรอยัล คลิฟ บีช รีสอร์ท เมืองพัทยา จังหวัดชลบุรี ซึ่งใช้เป็นสถานที่การประชุมสุดยอดอาเซียนกับประเทศคู่เจรจา ที่ประเทศไทยเป็นเจ้าภาพ เมื่อวันที่ 11 เม.ย.2552 สำหรับการดูแลรักษาความปลอดภัยบริเวณโดยรอบศาลทหารกรุงเทพ เป็นไปอย่างเข้มงวด โดยมีมวลชนเดินทางมาให้กำลังใจประมาณ 5 คน ผู้สื่อข่าวรายงานว่า ตุลาการศาลทหารขึ้นบัลลังค์และมีคำสั่งเลื่อนนัดสอบคำให้การ เหตุเพราะผู้ต้องหามาไม่ครบ โดยให้ทนายความ ทำเรื่องเบิกตัว นายยศวริศ ชูกล่อม ที่เรือนจำกลางกรุงเทพ และนายนิสิต สินธุไพร  จากเรือนจำพัทยา และให้เสร็จสิ้นภายในวันที่ 20 มิ.ย.นี้ พร้อมตัวทั้งหมดมาขึ้นศาลพร้อมกันในวันที่ 5 ก.ย.  จากนั้นนางธิดา ได้ให้สัมภาษณ์ถึง 4 คำถามของ พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) ว่า ""คิดว่าเรื่องที่ท่านเป็นกังวลว่ารัฐบาลหน้าจะไม่มีธรรมาภิบาลท่านคงเข้าใจผิดในความหมายของธรรมาภิบาลเพราะธรรมาภิบาลคือหลักนิติธรรมที่มาพร้อมกับคำว่าประชาธิปไตยคือประชาชนมีส่วนร่วม ตรวจสอบได้และตอบความต้องการของประชาชน เพราะฉะนั้นเราจึงไม่เห็นด้วยและรัฐบาลนี้ไม่ผ่านธรรมาภิบาล ส่วนรัฐบาลหน้าก็ต้องดูกันไป เพราะไม่ใช่ดูหน้าแล้วตอบได้เลยว่าไม่มีธรรมาภิบาล"" นางธิดา กล่าวต่อว่า นปช.ได้รับคำขอมาจากสภานิติบัญญัติแห่งชาติ (สนช.) เกี่ยวกับประเด็นการเลือกตั้งที่บริสุทธิ์และยุติธรรม ซึ่งในวันพรุ่งนี้(7 มิ.ย.) นพ.เหวง โตจิราการ จะเดินทางไปให้ข้อมูลกับสนช.  เราเห็นว่าการเลือกตั้งบริสุทธิ์ ยุติธรรมจะเกิดขึ้นได้ต้องมีหลักของประชาธิปไตยหลักธรรมาภิบาลและหลักของสิทธิเสรีภาพ  ชึ่งกฎหมายพิเศษและคำสั่งต่างๆ โดยเฉพาะคำสั่งม.44 และรัฐธรรมนูญชั่วคราว หากยังถูกใช้ในการเลือกตั้ง ก็แปลว่าการเลือกตั้งนั้นไม่ใช่การเลือกตั้งที่เป็นประชาธิปไตย  ทั้งนี้การเลือกตั้งครั้งหน้าอยากรัฐบาลยกเลิกการใช้คำสั่งกฎหมายพิเศษ เพราะการเลือกตั้งในบรรยากาศที่ไม่มีสิทธิเสรีภาพของประชาชน ไม่มีความเท่าเทียมและเลือกปฏิบัติ จะไม่มีวันที่จะได้การเลือกตั้งที่บริสุทธิ์และยุติธรรม.  ",red
91,91,"""สมชัย""ลั่นกกต.มีอำนาจสอบรมต.9คน ย้ำไม่ได้เอาคืน ",https://www.dailynews.co.th/politics/578541,2017-06-08T10:00:09.919Z,“สมชัย”สวนกลับ ยัน กกต.มีอำนาจตรวจสอบ 9 รมต.ตามรัฐธรรมนูญใหม่ แม้มีที่มาจากรธน.50 เหตุอำนาจสอบคุณสมบัติถูกกำหนดชัด  ,เมื่อวันที่ 8 มิ.ย. ที่โรงแรมเบสท์เวสเทิร์นพลัสแวนด้าแกรนด์ นายสมชัย ศรีสุทธิยากร กรรมการการเลือกตั้ง (กกต.)ด้านบริหารกลาง กล่าวถึงกรณีที่รัฐมนตรีที่ถูกตรวจสอบบางคนออกมาระบุว่ากกต.ไม่มีอำนาจในการตรวจสอบรัฐมนตรี 9 คนนั้น ว่า ยันยันว่าเรื่องดังกล่าวเป็นไปตามขั้นตอนและระยะเวลาที่เหมาะสม รวงทั้งฝ่ายกฎหมายของ กกต.ออกมาระบุว่าเป็นหน้าที่ของ กกต. เพราะรัฐธรรมนูญได้บอกไว้ว่าถ้ามีเรื่อง กรณีส.ส. ส.ว. หรือรัฐมนตรี ที่ขาดคุณสมบัติ กกต.ก็ต้องเป็นฝ่ายพิจารณา และส่งเรื่องให้กับศาลรัฐธรรมนูญ โดยศาลรัฐธรรมนูญเป็นผู้ตัดสิน จะบอกว่า กกต.ไม่ได้เป็นผู้เกี่ยวข้องคงเป็นไปไม่ได้ “ถ้ากกต. ที่มาจากรัฐธรรมนูญ ปี 2550 มาทำหน้าที่วินิจฉัยตามรัฐธรรมนูญ ปี 2560 ไม่ได้ก็ไม่ต้องทำอะไรแล้ว เพราะกลายเป็นว่าทุกเรื่องเราทำไม่ได้หมด ทั้งนี้มีการระบุอำนาจหน้าที่ว่า กกต.สามารถทำงานได้อย่างต่อเนื่อง และชัดเจนอยู่แล้ว อย่างไรก็ตาม เรื่องดังกล่าวเป็นเรื่องที่ฝ่ายกฎหมาย และพนักงานสอบสวนเป็นผู้พิจารณา ซึ่งในบทเฉพาะกาลได้มีการยกเว้นคุณสมบัติกับคนที่เป็นรัฐมนตรีชุดปัจจุบันหรือไม่ หรือว่าต้องเคร่งครัดตามรัฐธรรมนูญ ซึ่งจะต้องพิสูจน์ดูว่าจะครบถ้วนหรือไม่ และอีกประเด็นรัฐมนตรี 9 คน มาตามคุณสมบัติภายใต้รัฐธรรมนูญชุดเก่า และทำไมจะต้องเดือดร้อนด้วย”นายสมชัยกล่าว นายสมชัย กล่าวอีกว่า จุดสิ้นสุดของการตรวจสอบ 9 รัฐมนตรีนั้น ไม่ได้อยู่ที่ กกต. แต่อยู่ที่ศาลรัฐธรรมนูญ ที่จะเป็นคนพิจารณาว่ารัฐมนตรีที่ดำรงตำแหน่งอยู่นั้นจำเป็นต้องมีคุณสมบัติตรงกับสิ่งที่ได้ระบุไว้ในรัฐธรรมนูญฉบับใหม่หรือไม่ หากกกต.ส่งเรื่องดังกล่าวไป กกต.ก็เป็นเพียงบุรุษไปรษณีย์เท่านั้น ตนไม่สามารถตอบได้จริงๆ เพราะต้องดูตามข้อเท็จจริงไม่มีใครมีอคติต่อใคร และไม่ใช่การเอาคืน.  ,yellow
92,92,ยันสาวเหยื่อหมอวินิจฉัยผิด ไม่ติดเชื้อเอชไอวีชัวร์ ,https://www.dailynews.co.th/politics/577821,2017-06-04T12:05:35.361Z,ผอ.ศูนย์วิจัยโรคเอดส์ สภากาชาดไทย เผยผลตรวจรอบสุดท้าย ยืนยันสาว 23 ปี เหยื่อหมอวินิจฉัยผิด ไม่ติดเชื้อเอชไอวีแน่นอน,"เมื่อวันที่ 4 มิ.ย. ศ.กิตติคุณ นพ.ประพันธ์ ภานุภาค ผอ.ศูนย์วิจัยโรคเอดส์ สภากาชาดไทย กล่าวถึงผลการตรวจหาเชื้อเอชไอวีครั้งล่าสุดขอ งน.ส.สุทธิดา แสงสุมาตร หรือนุ๊ก ผู้ที่ถูกแพทย์จากโรงพยาบาลแห่งหนึ่งใน จ.ร้อยเอ็ด วินิจฉัยว่าติดเชื้อเอชไอวีเมื่อ 19 ปีก่อนว่า จากการตรวจหาการติดเชื้อเอชไอวี ด้วยวิธีการตรวจระดับลึกแบบอาร์เอ็นเอ และดีเอ็นเอ เพื่อยืนยันอีกครั้งนั้น ล่าสุดผลการตรวจออกมาแล้วยืนยันเช่นกันว่า ไม่พบการติดเชื้อ ซึ่งตนได้แจ้งให้กับน.ส.สุทธิดา ทราบแล้ว และจะนำผลการตรวจนี้เข้าหารือกับ นพ.ปิยะสกล สกลสัตยาทร รมว.สาธารณสุข ในวันที่ 5 มิ.ย.นี้ เวลา 13.00น. ด้าน น.ส.สุทธิดา กล่าวว่า ตนทราบผลตรวจที่เหลือทั้งหมดแล้วว่าไม่มีการติดเชื้อเลย ซึ่งขณะนี้ได้เตรียมข้อมูลทั้งหมด เพื่อเข้าหารือกับทางกระทรวงสาธารณสุขในวันที่ 5 มิ.ย.นี้. อ่านข่าวที่เกี่ยวข้อง... ตรวจผิดชีวิตเปลี่ยน!เหยื่อสาวแฉ หมอบอกติดเชื้อHIVทำชีวิตพัง สาวเหยื่อวินิจฉัยผิดติดHIV จี้ ""หมอ-รพ.""รับผิดชอบ ชี้เหยื่อวินิจฉัยผิดติดHIV หมดสิทธิฟ้องคดีขาดอายุความ",neutral
93,93,"กห.กัมพูชาออกหนังสือแจง ""เตีย บันห์""ไม่เกี่ยวรถขนอาวุธ ",https://www.dailynews.co.th/politics/578238,2017-06-06T18:06:05.548Z,สำนักวิเทศสัมพันธ์กระทรวงกลาโหมกัมพูชาออกหนังสือแจง 'เตีย บันห์' ไม่เกี่ยวรถขนอาวุธสงคราม วอนสื่อถอดข่าวออกสารระบบ-ลงบทความขอโทษ เหตุทำเสียงชื่อเสียง,เมื่อวันที่ 6 มิ.ย. ผู้สื่อข่าวรายงานว่า สำนักวิเทศสัมพันธ์กระทรวงกลาโหมกัมพูชาออกหนังสือถึงสำนักงานผู้ช่วยทูตทหารไทยประจำกรุงพนมเปญ ประเทศกัมพูชา โดยปฏิเสธรายงานข่าวที่ปรากฏในสื่อทั้งโทรทัศน์ หนังสือพิมพ์และสื่อออนไลน์ของประเทศไทยเมื่อวันที่ 4 มิ.ย.ที่ผ่านมา ระบุว่ารถบรรทุกอาวุธผิดกฎหมาย มีส่วนเกี่ยวข้องกับพล.อ.เตีย บันห์ รองนายกรัฐมนตรีและรมว.กลาโหมของกัมพูชานั้น ไม่เป็นความจริง โดยสำนักวิเทศสัมพันธ์ของกระทรวงกลาโหมกัมพูชาได้ทำหนังสือทักท้วง พร้อมเรียกผู้ช่วยทูตทหารไทยประจำกรุงพนมเปญประเทศกัมพูชาเข้าพบเพื่อรับหนังสือส่งผ่านมายังสื่อมวลชนของไทย เพื่อชี้แจงว่าการนำเสนอข่าวดังกล่าวไม่เป็นความจริง และขอให้สื่อไทยดำเนินการดังนี้ 1. ขอให้ทราบว่าพล.อ.เตีย บันห์ไม่มีส่วนเกี่ยวข้องในการขนอาวุธผิดกฎหมายแต่อย่างใด 2. ขอให้สื่อโทรทัศน์ สื่อสิ่งพิมพ์และออนไลน์ถอดบทความดังกล่าวที่รายงานออกไปโดยที่ไม่มีการสืบสวนที่เหมาะสมสร้างความเสื่อมเสียเกียรติกับ พล.อ.เตีย บันห์ โดยขอให้ถอดข่าวดังกล่าวออกจากสารระบบ และ3.ขอให้ลงบทความขอโทษ รวมถึงออกแถลงการณ์ขอโทษอย่างเป็นทางการ..,neutral
94,94,แจงเซ็ตซีโร่กกต.หวั่นเป็นปลา2น้ำทำงานไม่ราบรื่น ,https://www.dailynews.co.th/politics/577460,2017-06-03T18:21:19.990Z,กมธ. สนช.แจงเสียงส่วนใหญ่โหวตเซ็ตซีโร่กกต.หวั่นเป็นปลา 2 น้ำทำงานไม่ราบรื่น คาดได้ 7 กกต.ใหม่ไม่เกิน 60 วันนับจากบังคับใช้  ,เมื่อวันที่ 2 มิ.ย. ที่รัฐสภา พล.ท.พิศณุ พุทธวงศ์ โฆษกคณะกรรมาธิการวิสามัญพิจารณาร่างพระราชบัญญัติ(พ.ร.บ.)ประกอบรัฐธรรมนูญว่าด้วยคณะกรรมการการเลือกตั้ง(กกต.) แถลงว่า ในการประชุมกมธ.เสียงส่วนใหญ่ให้แก้ไขบทเฉพาะกาล มาตรา 70 กำหนดให้กกต.ชุดปัจจุบันพ้นวาระเมื่อร่างพ.ร.บ.ประกอบรัฐธรรมนูญดังกล่าวมีผลบังคับใช้ แต่ให้ปฏิบัติหน้าที่จนกว่าจะได้กกต.ชุดใหม่แทน โดยดูเจตนารมณ์ของรัฐธรรมนูญปี 2560  และเป็นองคาพยพสำคัญนำไปสู่การปฏิรูปประเทศ กกต. ซึ่งรัฐธรรมนูญได้เพิ่มอำนาจหน้าที่กกต.มากขึ้น หากกกต.มีที่มาต่างกันจะไม่เป็นผลดีต่อการทำงานใมนอนาคต เปรียบเหมือนปลาสองน้ำจะทำงานลำบาก  จึงควรเริ่มดำเนินการเลยเพื่อให้ได้กกต.ชุดใหม่มาปฏิบัติหน้าที่ โดยคาดว่าจะมีกกต.ชุดใหม่ภายใน 60 วัน หลังกฎหมายบังคับใช้ และเชื่อว่าจะไม่มีปัญหาในการทำงาน เนื่องจากมีสำนักงานกกต.ทำหน้าที่ต่อเนื่องอยู่แล้ว                  ผู้สื่อข่าวถามว่าจะไม่เป็นธรรมกับกกต.ชุดปัจจุบันที่มาตามรัฐธรรมนูญเช่นเดียวกัน พล.ท.พิศณุ กล่าวว่า เรื่องนี้ได้พูดคุยกันในกมธ.อย่างกว้างขวาง ว่ากฎหมายไม่ควรส่งผลย้อนหลัง แต่ก็เป็นเรื่องเกี่ยวกับกลไก กติกา และคุณสมบัติซึ่งสามรรถทำได้ อย่างไรก็ตามแม้จะเป็นเสียงกมธ.ส่วนใหญ่ แต่ก็ยังมีผู้เห็นต่างและสนช.หลายคนที่สงวนคำแปรญัตติไว้ ซึ่งจะได้พิจารณาอีกครั้งในที่ประชุมใหญ่ สนช. ส่วนที่มองว่า การให้เซ็ตซีโร่เนื่องจากกกต.ชุดนี้ทำงานไม่ใกล้ชิดคสช.นั้น กมธ.ไม่ได้พิจารณาเรื่องนี้ ทั้งนี้ไม่ได้ถามความเห็นของกกต. เพราะมีขั้นตอนที่สามารถโต้แย้งได้ คือหลังจากที่สนช.พิจารณาผ่านวาระสามแล้วจะต้องส่งให้ กรธ. และ กกต.พิจารณาว่ามีประเด็นใดที่เห็นแตกต่างหรือไม่ ซึ่งอาจจะนำไปสู่การตั้งกรรมการร่วมพิจารณาต่อไป และการเซ็ตซีโร่จะไม่เป็นบรรทัดฐานให้องค์กรอิสระอื่น เนื่องจากรัฐธรรมนูญกำหนดให้คุณสมบัติเป็นไปตามพ.ร.บ.ประกอบรัฐธรรมนูญแต่ละองค์กรอยู่แล้ว.  ,neutral
95,95,"""บิ๊กตู่"" เชื่อรับมือน้ำท่วมได้หากฝนไม่มาก ",https://www.dailynews.co.th/politics/576908,2017-06-03T22:00:11.186Z,'บิ๊กตู่'เชื่อรับมือน้ำท่วมได้หากฝนไม่มาก ชี้ปมรถหรูเกิดมานาน แต่รัฐบาลรื้อมาดำเนินคดี อย่าบอกรัฐบาลไม่มีผลงานปราบทุจริต พร้อมถามกลับสปท.เสนอปลดบอร์ดท่าอากาศยานไทย แจงไม่เอาเรื่องที่เป็นกระแสมาทำโดยไม่มีหลักฐาน  ,เมื่อวันที่ 30 พ.ค. ที่ทำเนียบรัฐบาล ผู้สื่อข่าวรายงานว่า พล.อ.ประยุทธ์ จันทร์โอชา นายกรัฐมนตรี ชี้แจงภายหลังเป็นประธานการประชุมคณะรัฐมนตรี(ครม.) โดยเขียนด้วยลายมือถึงกรณีการรับมือกับปริมาณน้ำโดยเฉพาะในพื้นที่กทม. ว่า ถ้าฝนไม่มากเกินปกติ เชื่อว่าพอจะแก้ไขปัญหาให้ทุเลาได้ แต่การจะแก้ไขได้อย่างยั่งยืนต้องแก้ทั้งระบบ ตั้งแต่ภาคเหนือ ภาคกลาง ภาคใต้ รวมถึงการป้องกันพื้นที่กทม. พื้นที่ตะวันตก ตะวันออก และแม่น้ำเจ้าพระยา ส่วนการกำชับหน่วยงานที่เกี่ยวข้องดูแล และมีมาตรการช่วยเหลือในพื้นที่เสี่ยงภัยน้ำท่วมนั้น มีแผนอยู่แล้ว มีงบประมาณของผู้ว่าราชการจังหวัดอยู่แล้ว รัฐบาลพร้อมเติมมาตรการ งบประมาณลงไปเพิ่มเติมขีดความสามารถ ขณะที่พล.อ.ประยุทธ์ยังระบุถึงกรณีรถหรูเลี่ยงภาษีและถูกโจรกรรมจากต่างประเทศ และมีความเชื่อมโยงข้าราชการจำนวนมาก ว่า ที่ผ่านมาก็มีคดีแบบนี้เกิดขึ้น รัฐบาลโดยกระทรวงการคลัง กรมศุลกากร ได้รื้อเรื่องนี้ออกมาให้ทบทวนและเร่งรัดดำเนินคดี ซึ่งถือเป็นความแตกต่างของรัฐบาลนี้ ซึ่งปัญหาเกิดขึ้นมาเป็นเวลานาน ทุกวงการ จึงอย่าบอกว่า รัฐบาลไม่มีผลงานในเรื่องปราบปรามการทุจริต นอกจากนี้พล.อ.ประยุทธ์ ยังกล่าวถึงกรณีสภาขับเคลื่อนการปฏิรูปประเทศ(สปท.) ส่งผลการศึกษาและมีข้อเสนอแนะให้ปลดบอร์ดบริษัทท่าอากาศยานไทยและยกเลิกสัญญากับคิงพาวเวอร์ โดยระบุว่า ปลดเรื่องอะไร การสอบสวนและกฎหมายว่าอย่างไร แจ้งความกันแล้วหรือไม่ ทั้งนี้ต้องรับผิดชอบ เพราะไม่ใช่รัฐบาลจะเอาเรื่องที่มีกระแสมาทำโดยไม่มีที่มาและหลักฐานการทุจริต  ผู้เสียหาย และดูว่ากระบวนการยุติธรรมว่าอย่างไร.,yellow
96,96,"""ทปก.""แง้มทำกฎหมายดึงเงินค้างท่อมาใช้ ",https://www.dailynews.co.th/politics/578015,2017-06-05T16:00:12.390Z,“ทปก.”เร่งผลักดันร่าง พ.ร.บ. 3 ฉบับ ส่งไม้ต่อให้ ป.ย.ป. เตรียมรับฟังความเห็นกระชาชนแก้กฎหมายที่ยังมีปัญหา แง้ม มีแนวคิดทำกฎหมายดึงเงินค้างท่อออกมาใช้  ,"เมื่อวันที่ 5 มิ.ย. ที่สำนักงานคณะกรรมการปฏิรูปกฎหมาย(คปก.) อาคารซอฟต์แวร์ปาร์ค ได้มีการประชุมของคณะกรรมการที่ปรึกษาเพื่อกำกับการปฏิรูปกฎหมาย (ทปก.) โดยภายหลังการประชุม นายคำนูน สิทธิสมาน ในฐานะอนุกรรมการ และโฆษก ทปก. กล่าวว่า ที่ประชุม ทปก.ได้พิจารณาร่างกฎหมายที่ ทปก.เห็นว่าเป็นเรื่องที่เร่งด่วน โดยได้มีการเร่งรัดติดตามและเชิญหน่วยงานที่เกี่ยวข้องมาชี้แจงแล้ว คือ ร่าง พ.ร.บ.ว่าด้วยความผิดเกี่ยวกับการขัดกันระหว่างประโยชน์ส่วนบุคคลและประโยชน์ส่วนรวม พ.ศ. …, ร่าง พ.ร.บ.มาตรการติดตามทรัพย์สินของรัฐคืนจากการเอาไปโดยมิชอบ พ.ศ. … และ ร่าง พ.ร.บ.ส่งเสริมวิสาหกิจเพื่อสังคม พ.ศ. … โดยร่างกฎหมาย 2 ฉบับแรก มีความคืบหน้าไปค่อนข้างมากแล้ว แต่ก็ยังมีอุปสรรคอยู่  ส่วนร่างกฎหมายรัฐวิสาหกิจก็มีความสำคัญต่อระบบเศรษฐกิจ ซึ่งตอนนี้ทางตัวแทนหน่วยงานราชการที่เกี่ยวข้องก็ได้เข้ามาชี้แจงต่อ ทปก.แล้ว ซึ่งอาจจะมีการจัดรับฟังความเห็นต่อไป  ทั้งนี้ร่างกฎหมาย 3 ฉบับเราจะผลักดันเข้าสู่การพิจารณาของ คณะกรรมการบริหารราชการแผ่นดินตามกรอบการปฏิรูปประเทศยุทธศาสตร์ชาติ และการสร้างความสามัคคีปรองดอง (ปยป.)เร็วที่สุด นอกจากนั้น ทปก.ยังมีแนวทางที่จะให้คนรุ่นใหม่เข้ามาร่วมเป็นอนุกรรมการ โดยขณะนี้มีผู้สนใจสมัครเข้าร่วมเป็นอนุกรรมการแล้วกว่า 170 ราย โดยจะมีการตั้งอนุกรรมการเบื้องต้นขึ้น 5 ชุด เพื่อเลือกคนที่สมัครเข้ามาเป็นอนุกรรมการ ร่วมเป็นอนุกรรมการ และอาจจะร่วมอยู่ในคณะทำงานของคณะอนุกรรมการแต่ละชุด ด้านนายบวรศักดิ์ อุวรรณโณ ประธาน ทปก. กล่าวเพิ่มเติมว่า นอกจากการพิจารณาร่างกฎหมาย 3 ฉบับแล้ว ในการประชุม ทปก.ครั้งหน้า ที่จะมีขึ้นในวันที่ 26 มิ.ย.นี้ ทปก.จะมีการพิจารณาติดตามกฎหมายอีก 2 ฉบับคือกฎหมายเกี่ยวกับข้อมูลสาธารณะ และกฎหมายเกี่ยวกับการมีส่วนร่วมของประชาชนในนโยบายสาธารณะ หลังจากนั้นก็จะรับฟังความเห็นประชาชนว่าต้องการให้ปฏิรูปกฎหมายอะไรอีกหรือไม่ ตั้งใจว่าจะขอข้อมูลจากศูนย์ดำรงธรรม, ศูนย์ทนายความ และหน่วยงานอื่นๆอย่างผู้ตรวจการแผ่นดิน รวมทั้งเปิดรับข้อมูลโดยตรงจากประชาชน และอาจจะมีเรื่องที่กรรมการเสนอเรื่องขึ้นมา โดยวันนี้มีกรรมการบางรายพูดถึงกฎหมายที่เกี่ยวกับการเสียค่าบำรุงหม้อแปลงไป หรือหม้อน้ำประปา หรือแนวคิดเรื่องการเอาเงินค้างท่อที่อยู่ตามที่ต่างๆออกมาใช้  เช่น เงินในบัญชีที่เปิดอยู่ในธนาคาร 15 ปี ที่ไม่มีความเคลื่อนไหว เจ้าของไม่ได้มาดำเนินการอะไรแล้ว เงินตรงนี้ควรจะเอาไปทำประโยชน์อะไรหรือไม่ เพราะบัญชีแบบนี้มีอยู่จำนวนมาก หรือเงินสลากกินแบ่งรัฐบาลที่ไม่มีคนมารับรางวัล เงินค่าโทรศัพท์ที่ผู้ใช้บริการใช้ไม่ถึง ซึ่งเงินเหล่านี้มีเยอะมาก เราจึงต้องคิดว่าจะทำอย่างไรก็ตามเงินพวกนี้มีอยู่จำนวนมาก อย่างในประเทศอังกฤษหากเงินในบัญชีธนาคารไม่มีความเคลื่อนไหว 15 ปี เขาจะให้ประกาศว่าเป็นเงินของใคร หากมีคนมารับก็คืนไป แต่หากไม่มีคนมารับ ก็จะโอนเงินเข้าบัญชีที่ทำประโยชน์ให้สาธารณะต่อไป.  ",neutral
97,97,ย้ำคนไทยเลี่ยงพื้นที่พลุกพล่านในมะนิลา-มินดาเนา  ,https://www.dailynews.co.th/politics/577499,2017-06-03T18:28:34.241Z,สถานทูตไทยในฟิลิปปินส์ย้ำคนไทยเลี่ยงพื้นที่พลุกพล่านในมะนิลา-เกาะมินดาเนา เหตุศึกปะทะผู้ก่อการร้ายยังไม่จบ  ,เมื่อวันที่ 2 มิ.ย. ผู้สื่อข่าวรายงานว่า สถานเอกอัครราชทูตไทย ณ กรุงมะนิลา ประเทศฟิลิปปินส์ ประกาศผ่านเฟซบุ๊กว่า ขอแจ้งคนไทยที่พำนักหรือทำงานอยู่ในฟิลิปปินส์ และคนไทยที่ประสงค์จะเดินทางมาฟิลิปปินส์ ดังนี้ 1.ขอให้เพิ่มความระมัดระวัง และติดตามสถานการณ์ในฟิลิปปินส์จากเว็บไซต์และเฟซบุ๊กสถานเอกอัครราชทูตไทยฯ รวมทั้งจากทางการและสื่อท้องถิ่นฟิลิปปินส์อย่างใกล้ชิด  2.ขอให้หลีกเลี่ยงการเดินทางไปเกาะมินดาเนา โดยเฉพาะอย่างยิ่งเมืองมาราวีและพื้นที่ใกล้เคียง หากไม่มีความจำเป็น เนื่องจากพื้นที่เกาะมินดาเนาอยู่ภายใต้กฎอัยการศึก และรัฐบาลฟิลิปปินส์กำลังปฏิบัติการทางทหารเพื่อปรามปรามผู้ก่อการร้ายในเมืองมาราวีและพื้นที่ใกล้เคียง   3.ขอให้หลีกเลี่ยงการเดินทางเข้าไปใน “รีสอร์ท เวิลด์ มะนิลา”ซึ่งเป็นสถานที่เกิดเหตุ หรือพื้นที่ใกล้เคียง รวมทั้งสถานที่ที่ผู้คนพลุกพล่านหรือแออัดในกรุงมะนิลาหรือเมืองใหญ่ เช่น นครเซบู หากไม่มีเหตุจำเป็น  4.ขอให้ความร่วมมือกับทางการฟิลิปปินส์ เมื่อได้รับการร้องขอจากเจ้าหน้าที่ในการตรวจค้นตามจุดตรวจต่างๆ โดยขอให้ถือหนังสือเดินทางหรือเอกสารประจำตัวไว้ตลอด เพื่อแสดงตนในกรณีได้รับการร้องขอ.  ,neutral
98,98,ดันเกษตรแปลงใหญ่เพิ่ม360แปลงภายในส.ค.นี้ ,https://www.dailynews.co.th/politics/577476,2017-06-03T18:21:06.080Z,กรมส่งเสริมสหกรณ์เดินหน้าทำเกษตรแปลงใหญ่ในพื้นที่สหกรณ์ทั่วประเทศ สำรวจพื้นที่พร้อมทำแปลงใหญ่เพิ่มอีก 360 แปลง คาดจะผลักดันให้สำเร็จในเดือนส.ค.นี้  ,"เมื่อวันที่ 2 มิ.ย. นายวิณะโรจน์ ทรัพย์ส่งสุข อธิบดีกรมส่งเสริมสหกรณ์ เปิดเผยว่าเร่งส่งเสริมการรวมพื้นที่ทำเกษตรแปลงใหญ่เพิ่ม จำนวน 360 แปลง พื้นที่ 456,887 ไร่ หลังสำรวจข้อมูลสหกรณ์และกลุ่มเกษตรกรที่มีคุณสมบัติพร้อมที่จะผลักดันเข้าสู่ระบบการเกษตรแบบแปลงใหญ่ ประกอบด้วยพื้นที่แปลงใหญ่ข้าว พืชไร่ ไม้ผล ปศุสัตว์ ประมงและสินค้าเกษตรอื่นๆ คาดว่าจะสามารถผลักดันให้ดำเนินการได้ในเดือนสิงหาคม 2560 นี้ โดยส่งเสริมการรวมกลุ่มของเกษตรกรเพื่อบริหารจัดการพื้นที่การผลิตแบบแปลงใหญ่ ให้ความรู้การรวมกลุ่ม การกำหนดโครงสร้างและวางระบบการบริหารจัดการกลุ่มและแต่งตั้งคณะกรรมการ เพื่อเข้ามาบริหารงานในพื้นที่แปลงใหญ่ ส่งเสริมให้สมาชิกรวมกันผลิต บริหารจัดการการใช้ปัจจัยการผลิตและเครื่องมืออุปกรณ์ในการผลิตร่วมกัน ซึ่งจะช่วยในการลดต้นทุนให้แก่เกษตรกร นายวิณะโรจน์  กล่าวอีกว่า นอกจากนี้ยังได้เน้นการส่งเสริมด้านการตลาด หลังจากเกษตรกรรวมกลุ่มกันผลิตในรูปของเกษตรแปลงใหญ่แล้ว จะมีการประเมินวิเคราะห์สภาพตลาดและผลผลิตในพื้นที่เพื่อประกอบการจัดทำแผนการตลาด การประชุมเพื่อวางแผนการผลิตและการตลาด การส่งเสริมให้เกษตรกรรวมกันขายผลผลิตเพื่อสร้างอำนาจต่อรอง และมีการเชื่อมโยงเครือข่ายการตลาดร่วมกัน รวมถึงการจัดทำข้อตกลงซื้อขายผลผลิตในพื้นที่แปลงใหญ่กับคู่ค้าภาคเอกชน ""เกษตรแปลงใหญ่ในพื้นที่สหกรณ์ ส่วนใหญ่เน้นพื้นที่พืชไร่ เช่น ปาล์มน้ำมัน ยางพารา ข้าวและยังมีไม้ผล พืชผัก ไม้ดอกไม้ประดับ สินค้าประมงและปศุสัตว์ ซึ่งกรมส่งเสริมสหกรณ์ได้ดำเนินการแนะนำส่งเสริมการรวมกลุ่มโดยใช้วิธีการสหกรณ์ให้เกิดความเข้มแข็งแล้ว 582 แปลง มีการประชุมเพื่อเชื่อมโยงเครือข่ายการตลาดและมีแผนการตลาดแล้ว 542 แปลง สำหรับในปี 2560 กรมส่งเสริมสหกรณ์ดำเนินการส่งเสริมเกษตรแปลงใหญ่ในพื้นที่สหกรณ์ จำนวน 201 แปลง จากจำนวนทั้งหมดในภาพรวมที่กระทรวงเกษตรและสหกรณ์ตั้งเป้าหมายดำเนินการในปี 2559-60 จำนวน 1,512 แปลง มีการส่งเสริมการผลิตข้าวครบวงจรในรูปของเกษตรแปลงใหญ่ในพื้นที่สหกรณ์ 57แห่ง พื้นที่ 83,815 ไร่ เกษตรกรเข้าร่วมโครงการ 5,926 ราย""นายวิณะโรจน์ กล่าว อธิบดีกรมส่งเสริมสหกรณ์ กล่าวว่าแปลงใหญ่สหกรณ์ปีนี้เป็นพื้นที่แปลงใหญ่ข้าว 113 แปลง พืชไร่ 48 แปลง ไม้ผล 97 แปลง ปศุสัตว์และประมง 90 แปลง ผัก 9 แปลงและสินค้าเกษตรอื่นๆ อีก 3 แปลงคาดว่าจะสามารถผลักดันให้สหกรณ์และกลุ่มเกษตรกรเข้าสู่ระบบส่งเสริมการเกษตรแบบแปลงใหญ่ให้แล้วเสร็จภายในเดือนสิงหาคม 2560 นี้  นอกจากนี้ สหกรณ์การเกษตรในพื้นที่ต่างๆ ทั่วประเทศ 276 แห่ง ยังได้เข้าไปมีบทบาทในการรับซื้อผลผลิตจากแปลงใหญ่ ซึ่งผลผลิตที่สหกรณ์ได้วางแผนจะรับซื้อมีปริมาณ 563,871 ตัน มูลค่า 4,267.59 ล้านบาท ส่วนแผนการดำเนินงานในระยะต่อไป กรมฯจะดำเนินการผลักดันสหกรณ์และกลุ่มเกษตรกร.",neutral
99,99,สั่งยุติ4บริษัทสำรวจปิโตรเลียม-เรียกค่าเสียหาย20ล้าน  ,https://www.dailynews.co.th/politics/578783,2017-06-09T14:07:04.311Z,'เลขาธิการส.ป.ก.'สั่งบริษัทที่สำรวจปิโตรเลียม 4 แห่ง หยุดดำเนินการ พร้อมฟ้องเรียกค่าเสียหายเบื้องต้น 20 ล้านบาท ข้อหาละเมิดผลิตปิโตรเลียมโดยไม่รับความยินยอม 2 แห่ง เผยมีบริษัทปตท.สผ.โดนด้วย  ,เมื่อวันที่ 9 มิ.ย. นายสมปอง อินทร์ทอง เลขาธิการสำนักงานปฏิรูปที่ดินเพื่อเกษตรกรรม(ส.ป.ก.) เปิดเผยว่าได้ให้บริษัทที่สำรวจปิโตรเลียมในพื้นที่ส.ป.ก.ทั้ง 4 แห่งหยุดดำเนินการ และฟ้องเรียกค่าเสียหายในข้อหาละเมิด จากบริษัทปิโตรเลียม 2 แห่ง กรณีที่ผู้ประกอบการที่อยู่ในระหว่างการดำเนินการขอรับความยินยอม คือบริษัทซีเอ็นนีซีเอชเค(ไทยแลนด์)จำกัด ที่ตั้งอำเภอลานกระบือ จ.กำแพงเพชร จำนวน 5 แปลง ที่ส.ป.ก.ยังไม่ออกหนังสือยินยอม ให้ทำการปิโตรเลียม และอยู่ระหว่างคิดค่าเสียหาย กรณีละเมิดผลิตปิโตรเลียม โดยไม่ได้รับความยินยอม และบริษัท ปตท.สผ.อินเตอร์เนชั่นแนล จำกัด ที่ตั้งอำเภอลานกระบือ จ.กำแพงเพชร จำนวน 1 แปลง เนื้อที่ 580 ไร่ ซึ่งดำเนินการละเมิดผลิตปิโตรเลียมโดยส.ป.ก.ยังไม่ออกหนังสือยินยอม เช่นกัน นายสมปอง กล่าวอีกว่า ทั้งสองบริษัทโดนฟ้องในข้อหาละเมิดใช้พื้นที่ส.ป.ก.นอกเหนือจากการสำรวจโดยยังไม่ได้รับการยินยอม ตามระเบียบ  ซึ่งในเบื้องต้นเรียกค่าเสียหาย20ล้านบาท และฝ่ายกฎหมายเตรียมคิดค่าเสียหายเพิ่มเติม ได้สั่งจังหวัดตรวจสอบพื้นที่ส.ป.ก.ในเรื่องสำรวจแหล่งปิโตรเลียม ไปดูว่าการขอใช้ที่ดินในการสำรวจ นอกจากน้ำมันแล้วยังได้แร่อื่นๆด้วยหรือไม่เพื่อฟ้องเรียกค่าเสียหายเพิ่มหากมีการผลิตน้ำมัน จะคำนวนจากตัวเลขปริมาณน้ำมันนับตั้งแต่วันละเมิดจนถึงปัจจุบัน ซึ่งส.ป.ก.ได้ให้บริษัทหยุดดำเนินการ ทั้งหมด 4 บริษัท โดยอีก2 บริษัท คือบริษัทแพนโอเรียนท์ รีซอสเซส (ประเทศไทย)จำกัด ที่ตั้งอ.วิเชียรบุรี จ.เพชรบูรณ์ อยู่ระหว่างรอ คปก.พิจารณาใน2 ประเด็นคิดค่าตอบแทนผลิตปิโตรเลียม ร้อยละ20ของราคาประเมินกรมธนารักษ์ ทบทวนจากมติเดิม3/55 ให้ใช้ที่ดินผลิตปิโตรเลียม เหลือ 5 แปลง 31-3-84 ไร่ เวลา20ปี ซึ่งส.ป.ก.ยังไม่ออกหนังสือยินยอมให้ทำการปิโตรเลียม และบริษัทอพิโก้ แอล แอล ที่ตั้งจ.อุทัยธานี ไม่สามารถเข้าดำเนินการในพื้นที่ได้เนื่องจากมีปัญหาร้องเรียนจากราษฎรในพื้นที่.  ,neutral
100,100,'เลขาสมช.'เผยเหตุบึ้มกรุง ยังไม่ตัดประเด็นการเมืองทิ้ง ,https://www.dailynews.co.th/politics/577925,2017-06-05T10:06:09.436Z,“เลขาสมช.” ไม่ฟันธงใครบ่งการ“ทหารอากาศ” ขนอาวุธ ระบุเหตุระเบิดป่วนเมืองไม่ตัดประเด็นการเมือง เผย “บิ๊กป้อม” สั่งจนท.เฝ้าระวังเดือนรอมฎอน  ,เมื่อวันที่ 5 มิ.ย. ที่ทำเนียบรัฐบาล พล.อ.ทวีป เนตรนิยม เลขาธิการสภาความมั่นคงแห่งชาติ (สมช.) กล่าวถึงกรณีเจ้าหน้าที่ตรวจพบอาวุธปืนอาก้า 30 กระบอก และกระสุนปืนเอ็ม 79 จำนวนมากภายในรถของ พ.อ.อ.ภคิน เดชพงศ์ สังกัดกองอำนวยการรักษาความมั่นคงภายใน กทม.ซึ่งประสบอุบัติเหตุบริเวณช่วงครัวเขาบรรทัด บ้านคลองสน ต.แหลมกลัด อ.เมือง จ.ตราด  ว่า  ประชาคมข่าวกรองกำลังรวบรวมรายละเอียดก่อนจะสรุปได้ว่าเป็นการขนจากไหนไปไหน และใครมีส่วนเกี่ยวข้อง รวมถึงใครเป็นผู้บ่งการบ้าง ซึ่งขณะนี้ยังไม่สามารถสรุปประเด็นได้ แต่จะตั้งไว้หลายประเด็นจากนั้นจะไปหาข้อมูล ก่อนจะประชุมหาข้อสรุปว่าข้อเท็จจริงคืออะไร   เมื่อถามว่าขณะนี้มีเหตุระเบิดหลายครั้งและยังจับกุมผู้ก่อเหตุไม่ได้  ฝ่ายความมั่นคงจะสร้างความเชื่อมั่นในความปลอดภัยให้ประชาชนได้อย่างไร  พล.อ.ทวีป กล่าวว่า ยืนยันเจ้าหน้าที่ทำงานอย่างหนักโดยการสร้างความมั่นใจให้กับประชาชน ในส่วนที่รับผิดชอบคือการนำข้อมูลด้านการข่าวทั้งหมดมาวิเคราะห์ เพื่อหาแนวทางที่แน่ชัด แต่หน่วยปฏิบัติเราทำงานกันเต็มที่ทุกฝ่าย ต้องให้เวลา ซึ่งประเด็นการเมืองนั้นเรายังไม่ได้ตัดออกไป  อย่างไรก็ตาม พล.อ.ประวิตร วงษ์สุวรรณ รองนายกรัฐมนตรีและรมว.กลาโหม ได้กำชับให้เฝ้าระวังในพื้นที่จังหวัดชายแดนใต้ ในช่วงเดือนรอมฎอน  รวมทั้งพื้นที่ที่มีประชาชนรวมตัวกันเป็นจำนวนมาก ซึ่งอะไรที่สร้างผลกระทบกับประชาชนรัฐบาลต้องดูแลความเรียบร้อยในบ้านเมือง หากประชาชนพบอะไรผิดสังเกตก็ควรช่วยกันรายงานเข้ามาเพื่อความปลอดภัยของทุกคน.  ,neutral
101,101,"บัวแก้วเตรียมข้อมูลรายงานค้ามนุษย์หารือ""ทรัมป์"" ",https://www.dailynews.co.th/politics/578412,2017-06-07T16:05:57.057Z,บัวแก้วหารือภาคเอกชนไทยเตรียมข้อมูลให้นายกฯหารือผู้นำสหรัฐฯ กระชับความสัมพันธ์เพิ่มหลังจากห่างหายมา 3 ปี เผยให้มะกันพิจารณารายงานค้ามนุษย์หวังขยับเป็นเทียร์1  ,"เมื่อวันที่ 7 มิ.ย. ที่กระทรวงการต่างประเทศ  นายดอน ปรมัตถ์วินัย รมว.ต่างประเทศ และคณะผู้บริหารกระทรวงการต่างประเทศ หารือร่วมกับหอการค้าไทย สภาหอการค้าแห่งประเทศไทย บริษัทเอกชนไทยที่ลงทุนในประเทศสหรัฐอเมริกา เพื่อรวบรวมข้อมูลสำหรับการเยือนสหรัฐฯของพล.อ.ประยุทธ์ จันทร์โอชา นายกรัฐมนตรี ตามคำเชิญของประธานาธิบดีสหรัฐฯ  ทั้งนี้ รมว.ต่างประเทศ เปิดเผยภายหลังการประชุม ว่า เป็นการแลกเปลี่ยนข้อมูลเรื่องการค้าและการลงทุน รวมถึงสิ่งที่จะทำให้เกิดประโยชน์ต่อภาคธุรกิจของไทยและสหรัฐฯ เพื่อใช้เป็นข้อมูลไปเสริมกับส่วนที่เป็นของภาครัฐ ทั้งนี้ มูลค่าการลงทุนของภาคเอกชนไทยในสหรัฐฯ คิดเป็น 5,000 ล้านเหรียญสหรัฐ หรือประมาณ 170,049 ล้านบาท และสามารถสร้างงานได้ไม่ต่ำกว่า 100,000 ตำแหน่ง  ขณะเดียวกันขอยืนยันว่าไทยไม่ได้เปรียบดุลการค้าจากสหรัฐฯ ตามที่ประธานาธิบดีสหรัฐอเมริกาตั้งข้อสังเกต ทั้งนี้ ตัวเลขที่สหรัฐฯระบุว่าไทยเกินดุล 1,800 ล้านเหรียญสหรัฐฯ หรือประมาณ 61,217 ล้านบาทนั้น ยังไม่ได้รวมด้านต่างๆ อาทิ การบริการ ธุรกิจประกันภัย เป็นต้น ซึ่งไม่ได้มากตามที่สหรัฐฯระบุ อย่างไรก็ตาม การเยือนสหรัฐฯของนายกรัฐมนตรีรอบนี้ถือเป็นการเชื่อมความสัมพันธ์ระหว่าง 2 ประเทศ หลังจากห่างหายมา 3 ปี ดังนั้น เป็นโอกาสดีที่อีกฝ่ายเชิญชวนไปเยือน ซึ่งขณะนี้กำลังหาเวลาที่ 2 ฝ่ายสะดวก และการพบปะจะแก้ไขปัญหาที่มีอยู่รวมถึงค้างคาให้ลุล่วงไป นายดอน กล่าวอีกว่า สำหรับปัญหาภาคเอกชนในเชิงปฏิบัติ อาทิ ใบอนุญาตการส่งออก หากสหรัฐฯออกใบอนุญาต ก็จะมีความร่วมมือมากขึ้น รวมถึงการประเมินรายงานการค้ามนุษย์ซึ่งภาครัฐและเอกชนไทยพยายามเร่งแก้ไขทั้งในเรื่องแรงงานและการค้ามนุษย์ เชื่อว่าสิ่งเหล่านี้หากสหรัฐอเมริกาได้พิจารณาข้อมูลครบถ้วนแล้ว อาจจะขยับไทยจากเดิมเทียร์ 2 ครึ่ง เป็นเทียร์ 2 หรือเทียร์ 1 ก็เป็นไปได้.  ",neutral
102,102,'ไก่อู'อัดกลุ่มต้านซิงเกิลเกตเวย์ มือไม่พายเอาเท้าราน้ำ ,https://www.dailynews.co.th/politics/577636,2017-06-03T18:41:53.765Z,'โฆษกรัฐบาล' โต้กลุ่มต้านซิงเกิ้ลเกตเวย์ ยันเว็บไซต์ราชการใช้ได้ปกติ จวกพฤติกรรมแฮกเกอร์มือไม่พาย เอาเท้าราน้ำ เตือนสติสังคมช่วยจับตาดู,"เมื่อวันที่ 3 มิ.ย.พล.ท.สรรเสริญ แก้วกำเนิด โฆษกประจำสำนักนายกรัฐมนตรี กล่าวถึงกรณีที่เฟซบุ๊กเพจกลุ่มพลเมืองต่อต้าน""Single Gateway""เพื่อเสรีภาพและความยุติธรรม โพสต์ข้อความเผยแพร่แถลงการณ์เรื่องปฏิบัติการยุทธการหักงวงไอยรา โดยมีเครือข่ายพันธมิตรทั้งในประเทศและต่างประเทศ ร่วมปฎิบัติการก่อกวนเว็บไซด์ของราชการ ปรากฎช่วงเวลา 21.00 น. ของวันที่ 2 มิ.ย.มีเว็บไซต์ของสถานีโทรทัศน์ช่อง 5 ช่อง 11 และเว็บไซต์ของรัฐบาลไม่สามารถใช้งานได้นานประมาณ 5 นาทีว่า ไม่เห็นเป็นแบบนั้นเพราะเว็บไซต์ของกรมประชาสัมพันธ์ ก็ยังสามารถเข้าใช้การได้ รวมทั้งยังออกอากาศรายการศาสตร์พระราชา สู่การพัฒนาอย่างยั่งยืนได้ตามปกติ การออกมาเคลื่อนไหวดังกล่าวไม่ทราบว่าใครอยู่เบื้องหลังและไม่รู้จะทำไปเพื่ออะไร จึงขอให้สติกับสังคมช่วยกันดูและพิจารณาว่าการกระทำเช่นนี้เป็นประโยชน์กับสังคมหรือไม่  พล.ท.สรรเสริญ กล่าวอีกว่า ส่วนที่อ้างว่ากระทำการดังกล่าวเพื่อคัดค้านเรื่องซิงเกิ้ลเกตเวย์นั้น หลายฝ่ายก็ออกมาชี้แจงแล้วว่าไม่มีสิ่งที่กังวล ซึ่งการดำเนินการเกี่ยวกับคอมพิวเตอร์เพื่อประโยชน์ในเรื่องข้อมูลข่าวสารจากภาครัฐที่จะไปถึงประชาชนจึงไม่ทราบจุดประสงค์ของกลุ่มที่กระทำการดังกล่าวว่าต้องการอะไร พฤติกรรมมือไม่พายเอาเท้าราน้ำคือใครที่คิดเห็นไม่ตรงก็จะก่อกวน และถ้าเป็นอย่างนี้ไม่ว่ารัฐบาลไหนๆ หรือรัฐบาลที่มาจากการเลือกตั้งก็จะทำงานลำบากและเกิดความเสียหาย และผู้มีหน้าที่เกี่ยวข้องในรัฐบาลทั้งกระทรวงดิจิทัลเพื่อเศรษฐกิจและสังคม(ดีอี)ก็มีหน้าที่ป้องกันและทำงานเพื่อให้ประชาชนได้เข้าถึงข้อมูลข่าวสารของภาครัฐได้ตามปกติ.  ",neutral
103,103,"กลุ่มหาบเร่ฯร้อง""บิ๊กตู่""ยกเลิกจัดระเบียบแผงลอย ",https://www.dailynews.co.th/politics/577909,2017-06-05T08:00:13.710Z,'กลุ่มแผงลอย 50 เขตกทม.' บุกทำเนียบร้อง 'บิ๊กตู่' ขอความเป็นธรรมยกเลิกจัดระเบียบหาบเร่ แผงลอย หลังรัฐบาลยก 'เยาวราช-ข้าวสาร' เป็นแหล่งสตรีทฟู๊ด  ,เมื่อวันที่ 5 มิ.ย. ที่ศูนย์บริการประชาชน สำนักงานปลัดสำนักนายกรัฐมนตรี (ฝั่งกพ.)กลุ่มผู้ค้าหาบเร่ แผงลอยทั่วกทม. อาทิ เขตราชดำริ สุขุมวิท ประตูน้ำ ห้วยขวาง  ราชบูรณะ และราชเทวี เป็นต้น นำโดยนายเรวัตร ชอบธรรม แกนนำกลุ่มผู้หาบเร่ฯ ยื่นหนังสือถึงพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.)เพื่อทวงถาม เรื่องมาตรการจัดระเบียบหาบเร่ แผงลอยทั้ง 50 เขตทั่วกทม.ซึ่งส่งผลกระทบต่อผู้ประกอบการและประชาชนที่มีรายได้น้อย แต่ปรากฎว่ามีบางเขต เช่น เยาวราช เขตสัมพันธวงศ์ และถนนข้าวสาร เขตพระนคร สามารถทำการค้าขายได้ โดยอ้างว่าเป็นพื้นที่ท่องเที่ยวและเป็นแหล่งสตรีทฟู๊ดและอาจจะมีการผ่อนผันให้ขายได้บางพื้นที่ จึงขอทวงถามไปยังกทม.ว่าทำไมพื้นที่ดังกล่าวจึงสามารถประกอบการค้าขายได้  นายเรวัตร ระบุอีกว่า ขณะที่อีกหลายพื้นที่ ซึ่งมีนักท่องเที่ยวเดินทางสัญจรไปมาเหมือนกัน จึงขอให้กทม.ทบทวนและใช้ความจริงใจภายใต้กฎหมายเดียวกันในการจัดระเบียบกลุ่มผู้ค้าหาบเร่ แผงลอยอย่างไม่เลือกปฎิบัติ ส่วนตลาดที่กทม.จัดสรรให้ ในข้อเท็จจริงบางแห่งไม่สามารถทำการค้าขายได้จริง ทำให้ผู้ประกอบการขาดทุน ทั้งนี้เนื่องจากอยากทรายว่าทำไมผู้ประกอบการคนไทยจึงไม่สามารถทำการค้าขายได้ ในขณะที่ต่างด้าวสามารถประกอบอาชีพได้อย่างอิสระ.  ,neutral
104,104,"""ปิยะสกล""ยันแก้ก.ม.บัตรทองไร้อคติ-วาระซ้อนเร้น ",https://www.dailynews.co.th/politics/578347,2017-06-07T12:06:21.626Z,“ปิยะสกล” ย้ำการบริหารบัตรทองมีปัญหาต้องแก้กฎหมาย  ยัน ทำทุกอย่างตามขั้นตอน ไร้อคติ ไม่ลิดรอนสิทธิ ใครเห็นต่างเชิญทำประชาพิจารณ์ อย่าปลุกปั่นนอกรอบ    ,"เมื่อวันที่ 7 มิ.ย. ที่ศูนย์ราชการแจ้งวัฒนะ นพ.ปิยะสกล สกลสัตยาทร รมว.สาธารณสุข ให้สัมภาษณ์ถึงการแก้ไขพ.ร.บ.หลักประกันสุขภาพแห่งชาติ พ.ศ. 2545 (กฎหมายบัตรทอง) ก่อนการประชุมคณะกรรมการหลักประกันสุขภาพแห่งชาติ (บอร์ด สปสช.) ว่า ขณะนี้การแก้ไขกฎหมายบัตรทอง อยู่ระหว่างการทำประชาพิจารณ์โดยสำนักงานสุขภาพแห่งชาติ (สช.) โดยมีนพ.พลเดช ปิ่นประทีป เลขาธิการ สช. เป็นผู้ดำเนินการ ซึ่งในส่วนนี้เองจะมีเครือข่ายภาคประชาชนรวมอยู่จำนวนมาก จากนั้นคณะทำงานก็จะรวบรวมความเห็นมาพิจารณาปรับแก้และส่งต่อไปยังสภานิติบัญญัติแห่งชาติ (สนช.) และคณะกรรมการกฤษฎีกา ต่อไป ทั้งนี้ยืนยันว่าทำทุกอย่างตามมาตรา 77 ของรัฐธรรมนูญที่เพิ่งประกาศใช้ ไม่เคยทำนอกระเบียบ และไม่มีวาระซ่อนเร้น ไม่มีอคติใดๆ ทำเพื่อผลประโยชน์ของประชาชนอย่างแท้จริง   นพ.ปิยะสกล กล่าวต่อว่า ถ้าใครเห็นว่า ตรงไหนที่คิดว่าไม่ดี ไม่เกิดประโยชน์กับประชาชนก็พูดออกมา ความจริงในร่างพ.ร.บ.นี้เท่าที่ทราบไม่ได้ลิดรอนสิทธิเดิมใดๆ ของประชาชน นายกรัฐมนตรีพูดเสมอว่าพ.ร.บ.นี้ทำมาเพื่อให้ประชาชนได้รับสิทธิอย่างน้อยควรเท่าเดิม และมีสิ่งที่เพิ่มเติม ส่วนข้อที่มีปัญหาอาจจะไม่สมดุลนั้นสามารถคุยกันได้เพื่อให้พ.ร.บ.ใหม่มีประโยชน์กับประชาชนอย่างแท้จริง กฎหมายทุกอย่างสามารถปรับได้ทั้งนั้นเพื่อให้เกิดความเข้าใจ   เมื่อถามว่ามีบางกลุ่มมองว่ากฎหมายบัตรทองดีอยู่แล้วทำไมต้องไปแก้กฎหมายอีก นพ.ปิยะสกล กล่าวว่า บัตรทองดีอยู่แล้ว แต่ที่ผ่านมามีปัญหาการบริหารงานจนมีการออกมาตรา 44  และนำมาสู่การปรับแก้ปัญหาให้การดูแลประชาชนดีขึ้น  คนที่ร้องอยู่ขอให้มาตามขั้นตอน ผ่านการทำประชาพิจารณ์ รับฟัง ขอให้มุ่งเป้าที่ประโยชน์ของประชาชนเป็นหลัก แค่นี้เอง ไม่เห็นมีปัญหาที่ต้องมาปลุกปั่นนอกรอบให้เกิดความระส่ำระสาย   ผู้สื่อข่าวรายงานว่า ในที่ประชุมบอร์ดเมื่อวันที่ 1 พ.ค. ที่ผ่านมา คณะทำงานยกร่างพ.ร.บ.หลักประกันสุขภาพฯ ได้มีการรายงานว่าแก้ไขหลายๆ มาตรา ที่ครอบคลุม 14 ประเด็น คือ 1.การจ่ายเงินให้กับหน่วยงาน/องค์กรที่ไม่มีสิทธิได้รับตามกฎหมาย 2.กรอบการใช้เงินกองทุนฯ ทั้งในด้านความครอบคลุมของค่าใช้จ่ายเพื่อรับบริการสาธารณสุข ค่าสร้างเสริมสุขภาพและป้องกันโรค 3.การจ่ายเงินโดยตรงแก่บุคคล ไม่จ่ายผ่านหน่วยบริการตามกฎหมายกำหนด 4.เงินเหมาจ่ายรายหัวและเงินที่ได้จากผลงานบริการให้รับเข้าเป็นรายได้ของหน่วยบริการเป็นค่าใช้จ่ายที่เกี่ยวข้องและจำเป็นใช้ตามระเบียบเงินบำรุงได้ 5.นิยามบริการสาธารณสุข 6.เงินช่วยเหลือเบื้องต้นแก่ผู้ให้บริการครอบคลุมทุกสิทธิ 7.เงินช่วยเหลือเบื้องต้นแก่ผู้รับบริการครอบคลุมทุกสิทธิและยกเลิกการไล่เบี้ย   8.การจัดระบบหลักประกันสุขภาพให้ครอบคลุมทุกคนที่อยู่บนแผ่นดินไทย 9.การร่วมจ่ายค่าบริการ 10.การสนับสนุนยาหรือเวชภัณฑ์หรืออุปกรณ์ทางการแพทย์ 11.คณะกรรมการหลักประกันสุขภาพ 12.คณะกรรมการควบคุมคุณภาพและมาตรฐานสาธารณสุข 13.การยกเลิกมาตรา 46 (2) ค่าใช้จ่ายรวม เงินเดือนและค่าตอบแทน 14.ข้อเสนอแก้ไขในส่วนของสำนักงานหลักประกันสุขภาพแห่งชาติ ทั้งเงินงบประมาณและรายได้ของสำนักงาน และคุณสมบัติและลักษณะต้องห้ามเลขาธิการ สปสช. สำหรับการประชาพิจารณาต่อร่างพ.ร.บ.ดังกล่าวมี 3 รูปแบบ คือ 1. รับฟังทางเว็บไซต์ www.lawamendment.go.th ระหว่างวันที่ 2-18 มิ.ย. 2. เวทีรับฟังความเห็น 4 ภาค โดยวันที่ 10 มิ.ย. ที่จ.สงขลา, 11 มิ.ย. ที่ จ.เชียงใหม่ ,17 มิ.ย.ที่ จ.ขอนแก่น ,18 มิ.ย.ที่กทม. และ 3. และเวทีการรับฟังความเห็นสาธารณะของผู้แทนกลุ่มเครือข่ายจากภาคส่วนต่างๆ รวมถึงผู้มีส่วนได้เสียที่เกี่ยวข้อง.    ",neutral
105,105,เตือนคนไทยในยูเออีงดวิจารณ์ปมคว่ำบาตรกาตาร์ ,https://www.dailynews.co.th/politics/578582,2017-06-08T14:05:51.760Z,บัวแก้วเตือนคนไทยในยูเออีงดวิจารณ์สื่อโซเชียลปมชาติอาหรับตัดสัมพันธ์“กาตาร์” ใครฝ่าฝืนโดนทางการยูเออีจับเข้าคุก-ปรับ 5 ล้านบาท  ,"เมื่อวันที่ 8 มิ.ย.  ผู้สื่อข่าวรายงานว่า เฟซบุ๊กของสถานเอกอัครราชทูตไทย ณ กรุงอาบูดาบี ประเทศสหรัฐอาหรับเอมิเรตส์(ยูเออี) แจ้งถึงกรณีที่หลายประเทศในภูมิภาคตะวันออกกลางซึ่งรวมถึงยูเออี ตัดความสัมพันธ์ทางการทูตกับประเทศกาตาร์ ว่า ทางการสหรัฐอาหรับเอมิเรตส์ได้ประกาศเตือนประชาชนทุกคนที่อาศัยอยู่ในสหรัฐอาหรับเอมิเรตส์ ห้ามกล่าวถึงหรือวิจารณ์เหตุการณ์การตัดความสัมพันธ์ทางการทูตระหว่างยูเออีกับกาตาร์ในสื่อโซเชียลส่วนตัวโดยเด็ดขาด หากฝ่าฝืนหรือเจ้าหน้าที่ตรวจพบ อาจต้องเสียค่าปรับ 500,000 ดีแรห์ม (ประมาณ 5 ล้านบาท) และถูกจำคุกได้ โดยมีโทษจำคุกตั้งแต่ 3-15 ปี  ดังนั้น สถานเอกอัครราชทูตไทยฯจึงขอแนะนำให้คนไทยที่เดินทางหรือพักอยู่ในยูเออีหลีกเลี่ยงการดำเนินการใดๆที่อาจเข้าข่ายดังกล่าวได้.",neutral
106,106,มท.แจ้งจว.เตรียมความพร้อมจัดงานเฉลิมพระเกียรติร.10 ,https://www.dailynews.co.th/politics/578351,2017-06-07T12:06:28.788Z,'มท.' แจ้งทุกจังหวัดเตรียมความพร้อมจัดงานเฉลิมพระเกียรติ สมเด็จพระเจ้าอยู่หัวมหาวชิราลงกรณ บดินทรเทพยวรางกูร เนื่องในโอกาสวันเฉลิมพระชนมพรรษา 65 พรรษา 28 ก.ค. นี้  ,เมื่อวันที่ 7 มิ.ย. ที่กระทรวงมหาดไทย นายชยพล ธิติศักดิ์ รองปลัดกระทรวงมหาดไทย ในฐานะโฆษกกระทรวงมหาดไทย กล่าวว่า จากการประชุมหารือการจัดงานเฉลิมพระเกียรติสมเด็จพระเจ้าอยู่หัวมหาวชิราลงกรณ บดินทรเทพยวรางกูร เนื่องในโอกาสวันเฉลิมพระชนมพรรษา 65 พรรษา 28 ก.ค. เมื่อวันที่ 17 พ.ค.ที่ผ่านมา ซึ่งมีปลัดสำนักนายกรัฐมนตรีเป็นประธาน ที่ประชุมมีความเห็นว่า เนื่องจากขณะนี้ยังอยู่ในระหว่างเตรียมการจัดงานพระราชพิธีถวายพระเพลิงพระบรมศพพระบาทสมเด็จพระปรมินทรมหาภูมิพลอดุลยเดช จึงเห็นสมควรจัดงานเฉลิมพระเกียรติสมเด็จพระเจ้าอยู่หัวมหาวชิราลงกรณ บดินทรเทพยวรางกูร ในลักษณะเป็นพิธีหรือกิจกรรมการถวายพระพรชัยมงคลและถวายเป็นพระราชกุศล รวมทั้งกิจกรรมอันเป็นสาธารณประโยชน์ และให้หน่วยงานต่าง ๆ ไปจัดเตรียมกิจกรรมที่มีความพร้อมในการดำเนินการ  นายชยพล กล่าวอีกว่า  เพื่อให้การจัดงานเฉลิมพระเกียรติสมเด็จพระเจ้าอยู่หัวมหาวชิราลงกรณ บดินทรเทพยวรางกูร เนื่องในโอกาสวันเฉลิมพระชนมพรรษา 65 พรรษา 28 ก.ค.เป็นไปอย่างสมพระเกียรติ และเป็นไปด้วยความเรียบร้อยตามมติที่ประชุมข้างต้น กระทรวงมหาดไทยจึงได้แจ้งไปยังผู้ว่าราชการจังหวัดทุกจังหวัดเตรียมความพร้อมในการจัดงานเฉลิมพระเกียรติ โดยให้ดำเนินการจัดพิธีทางศาสนา 5 ศาสนา ถวายพระพรชัยมงคล และถวายพระราชกุศลพร้อมกันทั่วประเทศ ณ ศาลากลางจังหวัด การจัดนิทรรศการพระราชประวัติ พระราชกรณียกิจ และดำเนินการจัดกิจกรรมเพื่อสาธารณประโยชน์ อาทิ การรับบริจาคโลหิต การทำความสะอาดพื้นที่ชุมชน ตลาดชุมชน และการปลูกป่าทดแทน เป็นต้น โดยพิจารณาตามความเหมาะสมของแต่ละพื้นที่.  ,neutral
107,107,ดีเดย์แจกที่ดินส.ป.ก.ยึดคืน จากนายทุน3.1 แสนไร่ ,https://www.dailynews.co.th/politics/578756,2017-06-09T14:07:11.107Z,ดีเดย์ แจกที่ดินส.ป.ก.ยึดคืนทั่วประเทศ จากนายทุน 3.1 แสนไร่ ยันคัดเกษตรกรยากจนเข้าทำกินล็อตแรก นายกฯลงพื้นที่ มอบเกษตรกร 85 รายเป็นปฐมฤกษ์ ก.ค.นี้ส่วนแปลงที่ดินของพล.ต.อ.สันต์ ศรุตานนท์ และพล.ต.ต.ชาลี เภกะนันท์ ทำเป็นศูนย์เรียนรู้เศรษฐกิจพอเพียง,"เมื่อวันที่ 9 มิ.ย.นายสมปอง อินทร์ทอง เลขาธิการสำนักงานปฎิรูปที่ดินเพื่อเกษตรกรรรม (ส.ป.ก.) เเปิดเผยว่ าสำหรับคืบหน้าการพัฒนาแปลงพื้นที่ส.ป.ก.จังหวัดนครราชสีมา หลังจากที่ยึดพื้นที่คืนมาได้ทั่วประเทศ 3.1 แสนไร่ ในหลายพื้นที่เสร็จแล้วสมบูรณ์ พร้อมส่งมอบให้เกษตรกรเข้าทำกิน ช่วงกลางเดือนก.ค.เป็นต้นไป ซึ่งพล.อ.ประยุทธ์ จันทร์โอชา นายกรัฐมนตรี จะเดินทางมามอบสัญญาเช่าในรูปแบบสหกรณ์ให้กับเกษตรกร 85 รายๆละ 6 ไร่ ช่วงกลางเดือนก.ค. โดย เป็นที่ดินยึดคืนจากนายชูเกียรติ ตั้งพงศ์ปราชญ์ เนื้อที่ 1,027 ไร่ ใน อ.ปากช่อง ขณะนี้อยู่ในขั้นตอนคัดเลือกเกษตรกรแล้วเสร็จต้นเดือนก.ค.  ""ตอนนี้ทุกพื้นที่เร่งรัดการคัดเลือกเกษตรกร การพัฒนาปรับปรุงแปลงหลายพื้นที่ ทยอยเสร็จ 1 แสนไร่ ปลายปีนี้ ยืนยันว่าการคัดเลือกเกษตรกร จาก3 กลุ่ม ผู้ที่ผลักดันให้ออกจากพื้นที่อนุรักษ์ ผู้ได้รับผลกระทบจากโครงการรัฐ และผู้ยากไร้ที่ดินทำกิน โดยขั้นตอนทำด้วยความโปร่งใสผ่านประชาคมในระดับตำบล อำเภอ นำรายชื่อเข้าสู่การพิจารณาของคณะกรรมการนโยบายที่ดินแห่งชาติ ระดับจังหวัดที่มีผู้ว่าราชการ เป็นประธาน ซึ่งเป็นเกษตรกรที่ได้ยื่นรายชื่อไว้กับกระทรวงหมาดไทย สำนักงานปฎิรูปที่ดิน และกระทรวงทรัพยากรฯ ผมมั่นใจ มีการตรวจสอบค่อนข้างเข้มแข็ง เชื่อมั่นว่าคนเข้ามาไร้ที่ทำกิน หากมาจากพื้นที่อนุรักษ์ และพื้นที่ได้รับผลกระทบ ทุกจังหวัดมีรายชื่ออยู่แล้ว ส่วนขั้นตอนประชาคม มีการฮั้วไหม มีวิธีป้องกันอยู่ เพราะไม่รู้จักกันมาก่อน ที่มาจนจริงๆและได้สั่งให้ใช้วิธีคัดคนเหมือนกับการจัดที่ดินชุมชน จ.อุทัยธานีและกาฬสินธุ์ ""นายสมปอง กล่าว ด้านนายชำนาญ กลิ่นจันทร์ ปฎิรูปที่ดินจังหวัดนครราชสีมา กล่าวว่า  ได้การจัดแนวทางพัฒนาแปลงตามนโยบายคสช. จัดเกษตรกรเข้า 85 ราย ให้พื้นที่เป็นที่อยู่อาศัย 1 ไร่ ที่ทำกิน5 ไร่ งานปรับพื้นที่ดำเนินการโดยทหารช่าง เป็นหลัก ทำถนนสายหลัก สายซอย ขุดบ่อบาดาล และก่อสร้างอ่างเก็บน้ำ ความจุ 3 แสนลบ.ม.โดยกรมชลประทาน ขณะนี้ได้ประกาศหลักเกณฑ์ให้เกษตรกรยื่นคำร้องเข้าทำประโยชน์ ตั้งแต่วันที่ 1 มิ.ย.-16 มิ.ย.โดยมีกลุ่มผู้ได้รับผลกระทบจากการก่อสร้างศูนย์ฝึกยุทธวิธี ของกรมตำรวจ 173 ราย ได้ตรวจสอบคุณสมบัติแล้วเหลือ 3 ราย และกลุ่มผู้ยื่นที่เคยทำกินเป็นลูกจ้าง 13 รายของนายชูเกียรติ ได้ออกจากพื้นที่ไปแล้ว แต่มาพิจารณาในแง่คุณสมบัติ ได้มองสภาพที่เห็นเป็นผู้ทำกินอยู่ในบริเวณนี้ และกลุ่มผู้ขึ้นทะเบียนผ่านประชาคมอ.ปากช่อง ผู้ไร้ทำกิน 2 พันกว่าราย ยื่นขอที่ทำกินเมื่อปี53 การคัดเลือกเกษตรกรให้แล้วเสร็จ 28 มิ.ย.นี้ ซี่งยืนยันว่าเป็นผู้ยากจนจริงๆ มาร่วมกลุ่ม จัดตั้งรูปแบบสหกรณ์ ยื่นคำขออนุญาตใช้ที่ดินรูปแปลงรวม วางแผนอาชีพหลักส่งเสริมเลี้ยงโคนม 5 ตัวต่อราย อาชีพรอง ทำเกษตรผสมผสาน ทั้งนี้ยังมีพื้นที่เหลืออีก 107 ไร่ ที่ผู้ครองรายเดิมอ้างสิทธิทำกินอยู่ในการฟ้องร้องดำเนินคดี ในส่วนของแปลงพล.ต.ต.ชาลี เภกะนันท์ เนื้อที่ 535-2-11 ไร่ ฟ้องขับไล่ปี52 เนื่องจากพื้นที่ดินไม่เหมาะกับการทำเกษตร และเจ้าของเดิมได้พัฒนาแปลงสมบูรณ์สวยงาม รมว.เกษตรฯให้ทำเป็นศูนย์การเรียนรู้(ศพก. )เพื่อบริหารจัดการพื้นที่เกิดประโยชน์สูงสุดเป็นพื้นที่เศรษฐกิจพอเพียง โดยจัดเกษตรกรรุ่นใหม่ เข้าทำกินแล้วเป็นการชั่วคราวในพื้นที่ 35 ราย ๆละ 2 ไร่ครึ่งในส่วนที่เคยเป็นพื้นที่สนามฝึกซ้อมม้าแข่ง ของพล.ต.อ.สัตน์ ศรุตานนท์ อดีตผบ.ตร. นอกจากนี้จะทำเป็นแหล่งท่องเที่ยวเชิงนิเวศน์และเกษตรกรกรรม  พร้อมกับพื้นที่ติดกันเป็นของนายสุกิจ เดชะรัตนโชค เนื้อที่99 ไร่ ทำเป็นร้านค้าชุมชน ผนวกกันนำมาเป็นศูนย์เรียนรู้ ส่วนที่สองเป็นเนินสวยงาม คอกสนามม้าแข่ง ฟาร์มม้าสว่างใจ  แบ่งเป็นพื้นที่นวเกษตร ปลูกป่า พื้นที่อนุรักษ์พันธุ์กรรมพืช ที่มีหลากพันธุ์ปลูกไว้อยู่เดิมแล้วในรั้วบ้านของพล.ต.อ.สันต์ ศรุตานนท์  ได้เพาะเลี้ยงพันธุ์พืชไว้มาก มีนกยูงตามธรรมชาติอยู่เยอะมาก ด้านนายนคเรศ ต่อประเสริฐ ชาวจ.นครราชสีมา เป็นเกษตรกรรุ่นใหม่ ได้เข้าทำกินในพื้นที่2 ไร่ครึ่งที่อยู่อาศัย และแปลงทำกิน กล่าวว่าตนจบวุฒิ ม.6 ได้ยื่นส.ป.ก.อบรมเกษตรกรรุ่นใหม่รุ่นที่13 ที่วิทยาลัยเกษตรนครราชสีมา ระยเวลา 6 เดือน ตนมาได้เข้าที่ดินของพล.ต.ต.ชาลี  ได้เริ่มปลูกผัก สลัด ปลูกถั่ว พริก ขายโรงเรียนปากช่อง ถุงละ10 บาท ได้วันละ300 บาท ตอนนี้เริ่มแปรรูปสินค้า ถั่วสมุนไพร น้ำกระเจี๊ยบแดง ไปขายปาลิโอเขาใหญ่ รวมกลุ่มเกษตนกรที่นี่ไปตั้งบูธขาย คนมาเที่ยวจำนวนมาก สนใจสินค้ามากเป็นอินทรีย์ ทำปุ๋ยหมักเอง.",neutral
108,108,'วันชัย'เชียร์ 3 ฝ่ายจับมือสู้ระบอบทักษิณ ,https://www.dailynews.co.th/politics/577676,2017-06-03T17:25:13.088Z,'วันชัย'หนุนสนช.ชงเซ็ตซีโร่กกต.พร้อมไล่'สมชัย'กลับไปสอนหนังสือ ไม่เหมาะทำงานเป็นทีม แนะปชป.หยุดทะเลาะกันเอง เชียร์ 3 ฝ่ายจับมือสู้ระบอบทักษิณ,เมื่อวันที่ 3 มิ.ย.นายวันชัย สอนศิริ สมาชิกสภาขับเคลื่อนการปฏิรูปประเทศ(สปท.) กล่าวกรณีที่กมธ.ร่างพ.ร.ป.ว่าด้วยกกต.มีมติให้เซ็ตซีโร่กรรมการกกต.ว่า เห็นด้วยและสนับสนุนอย่างยิ่ง กกต.คนเก่าอยู่ต่อก็ทะเลาะกัน จะให้คนใหม่มาทำงานผสมกับคนเก่าจะยิ่งไปกันใหญ่ ทางที่ดีโละเเล้วสรรหาใหม่แบบนี้ดีเเล้ว ส่วนนายสมชัย ศรีสุทธิยากร กกต.ก็ไม่ต้องออกมาโวยวายโอดโอยว่าใครเขาจะกลั่นเเกล้ง เพราะพฤติกรรมกกต.ในอดีตทะเลาะเบาะเเว้งกัน ย้อนกลับมาทำลายตัวเองก็ต้องยอมรับ เชื่อว่ากมธ.ไม่คิดเเกล้งใคร แต่อยากวางหลักการแก้ปมแย่ๆเดิมๆที่มีอยู่เพื่อไม่ให้การเลือกตั้งในอนาคตมีปัญหา ทางที่ดีนายสมชัยควรกลับไปเป็นอาจารย์สอนหนังสือทำงานคนเดียวคิดคนเดียวสอนคนเดียวจะดีกว่า เพราะทำงานเป็นทีมร่วมกันคนอื่นไม่ได้ ให้คนใหม่มีฝีมือมาจัดเลือกตั้งดีกว่า  นายวันชัย กล่าวถึงข้อเสนอสูตรจัดตั้งรัฐบาลในการเลือกตั้งครั้งต่อไปว่า ตนมีโมเดลในใจซึ่งเสนอเเล้วใครจะด่าก็ช่าง แต่วันนี้พรรคประชาธิปัตย์ต้องเป็นเอกภาพมากกว่านี้ ปัญหาภายในกับกปปส.ต้องไม่ทะเลาะกันเอง รวมถึงต้องไม่ทะเลาะกับทหาร ต้องเเสวงจุดร่วมสงวนจุดต่างร่วมกันต่อสู้กับระบอบทักษิณให้ได้ ถ้า3ฝ่ายเเตกคอกันเมื่อไหร่จะไม่มีใครคัดง้างเขาได้ พรรคประชาธิปัตย์ต้องรวมเป็นหนึ่งให้ได้ก่อนโดย 1.นายอภิสิทธิ์ เวชชาชีวะ หัวหน้าพรรคประชาธิปัตย์และพวกเป็นแกนนำในสภาสูง 2.นายสุเทพ เทือกสุบรรณ เลขาธิการกปปส.สู้ภาคประชาชน3.พล.อ.ประยุทธ์ จันทร์โอชา นายกฯและหัวหน้าคสช.ดูเเลเรื่องความมั่นคง ถ้าทั้ง3ส่วนจับมือเป็นหนึ่งจะต่อสู้กับระบอบทักษิณในระยะเปลี่ยนผ่านได้ ถ้าต่างคนต่างเเยกกันเดินเเยกกันตีเชื่อว่าจะพ่ายเเพ้ และยิ่งประชาธิปัตย์เเตกเเยกกันเองจะยิ่งไปกันใหญ่จะพ่ายเเพ้ย่อยยับเเน่ คนที่ออกมาถล่มด่ารัฐบาลเป็นพวกสร้างราคาให้ตัวเองเท่านั้นแต่ลึกๆเนื้อในไม่มีเเรงมาต่อสู้อะไรใครได้เเล้ว.   ,yellow
109,109,สนช.ห่วงตั้งสเปกผู้ตรวจฯสูงหาตัวยาก ,https://www.dailynews.co.th/politics/578203,2017-06-06T16:05:46.310Z,สนช.ห่วงกำหนดคุณสมบัติผู้ตรวจการฯสูงลิบ หวั่นสรรหายาก  ,เมื่อวันที่ 6 มิ.ย. ที่รัฐสภา  นพ.เจตน์ ศิรธรานนท์ โฆษกคณะกรรมาธิการวิสามัญกิจการสภานิติบัญญัติแห่งชาติ(วิปสนช.) กล่าวว่า  ในการประชุมสนช.วันที่ 9 มิ.ย. มีวาระการพิจารณาร่างพ.ร.บ.สำคัญ 2 ฉบับคือ ร่างพ.ร.บ.ประกอบรัฐธรรมนูญว่าด้วยผู้ตรวจการแผ่นดิน ในวาระแรก และร่างพ.ร.บ.ประกอบรัฐธรรมนูญว่าด้วยคณะกรรมการการเลือกตั้ง ในวาระ 2และ3 ตามที่กมธ.พิจารณาเสร็จแล้ว ซึ่งการที่มีมติให้มีการเซ็ตซีโร่กกต.ทั้งหมดนั้น ยอมรับว่า ตัวแทนกรธ.มีส่วนในการเสนอความเห็นดังกล่าว ซึ่งกมธ.ก็เห็นพ้องด้วย เนื่องจากรัฐธรรมนูญใหม่กำหนดคุณสมบัติไว้สูงมาก และไม่อยากให้เกิดปัญหาปลา 2น้ำในหน่วยงาน จึงให้สรรหาใหม่ทั้งหมด  นพ.เจตน์ กล่าวอีกว่า ทั้งนี้ขึ้นอยู่กับมติที่ประชุมสนช.จะเห็นอย่างไร แต่ประเด็นนี้มีสมาชิกสนช.ติดใจขอแปรญัตติมากที่สุดถึง 10 คน  โดยในส่วนร่างพ.ร.บ.ผู้ตรวจการแผ่นดินนั้น  วิปสนช.เป็นห่วงเรื่องการกำหนดคุณสมบัติของผู้ตรวจการแผ่นดินไว้สูงมาก  เพราะผู้จะมาดำรงตำแหน่งดังกล่าวได้จะต้องเป็นหัวหน้าสูงสุดของส่วนราชการนั้นๆเช่น อธิบดีของแต่ละหน่วยงาน ทำให้การสรรหาเป็นไปได้ค่อนข้างยาก แต่ทุกอย่างยึดมาจากเนื้อหารัฐธรรมนูญที่กำหนดไว้ ส่วนจะมีการเซ็ตซีโร่ผู้ตรจการแผ่นดินชุดเดิมหรือไม่ ยังตอบไม่ได้ ขึ้นอยู่กับเนื้อหาของร่างพ.ร.บ.ผู้ตรวจการแผ่นดินจะกำหนด.    ,neutral
110,110,จนท.เขาสอยดาวช่วยลูกช้างตกหลุม ,https://www.dailynews.co.th/politics/578556,2017-06-08T12:05:44.741Z,จนท.เขาสอยดาวช่วยลูกช้างตกหลุม โชคดีช่วยชึ้นมาทันลูกช้างปลอดภัย   ,"เมื่อวันที่ 8 มิ.ย. นายสัตวแพทย์(นสพ.)ภัทรพล มณีอ่อน สัตวแพทย์ประจำกรมอุทยานแห่งชาติสัตว์ป่าและพันธุ์พืช กระทรวงทรัพยากรธรรมชาติและสิ่งแวดล้อม เปิดเผยว่า ได้รับแจ้งจากทีมลาดตระเวนป่าเชิงคุณภาพ (Smat Patrol) ของเขตรักษาพันธุ์สัตว์ป่าเขาสอยดาว ต.คลองพลู อ.เขาคิชฌกูฎ จ.จันทบุรี ว่า ระหว่างที่เดินลาดตระเวนป่าอยู่นั้น ได้ยินเสียงลูกช้างร้องระงมไปทั่วพื้นที่บริเวณดังกล่าว และพบร่องรอยตีนช้างจำนวนมากเหยียบย่ำไปมามากมาย เดินเข้าไปดูพบหลุมกว้างประมาณ 2 ม. ลึกราว 5 ม. ด้านล่างมีน้ำขังและเป็นโคลนสีแดง มีลูกช้างวัยไม่เกิน 1 เดือนตกลงไป โดยลูกช้างพยายามตะเกียกตะกายขึ้นมาจากหลุมดังกล่าว ท่าทางเหนื่อยอ่อน ""ตอนนั้นเป็นเวลาใกล้ค่ำแล้วประกอบกับมีฝนตกลงมาปรอยๆ การช่วยเหลือค่อนข้างลำบาก ประกอบกับยังต้องคอยระวัง โขลงช้างที่คอยดูท่าทีอยู่ในบริเวณใกล้ๆอีกด้วย โดยเจ้าหน้าที่ได้โยนกระสอบป่าน ที่มีเชือกผูกตรงมุน 4 ด้านลงไปในหลุม พยายามให้ลูกช้างขึ้นไปเหยียบบนกระสอบป่าน แล้วช่วยกันดึงขึ้นมา โชคดีมากที่ลูกช้างยังตัวเล็ก น้ำหนักยังไม่เกิน 100 กก. เจ้าหน้าที่สามารถดึงขึ้นมาจากหลุมได้โดยปลอดภัย เมื่อขึ้นมา ก็พยายามป้อนน้ำให้กิน เพราะสภาพลูกช้างค่อนข้างเหนื่อยอ่อน หลังจากฟื้นฟูร่างกายได้พอสมควร เจ้าหน้าที่จึงช่วนกันต้อนเข้าป่า เพื่อไปยังโขลงที่ยืนเฝ้าอยู่ในบริเวณดังกล่าว""นสพ.ภัทรพล กล่าว นสพ.ภัทรพล กล่าวว่า สาเหตุที่ลูกช้างตกลงไปในหลุมนั้น คาดว่า เป็นเพราะช่วงเวลานี้เป็นหน้าฝนมีน้ำหลาก การเดินของช้างป่าแต่ละโขลง ก็จะเดินเลี่ยงเส้นทางที่เคยเดินอยู่แต่เดิม เนื่องจากมีน้ำขัง หรือลมพัดต้นไม้ล้มขวางทาง เมื่อเปลี่ยนเส้นทางอาจจะไปเจอหลุม บ่อ ซึ่งอาจจะทำให้ลูกช้างในโขลงมีโอกาสตกลงไปในหลุมได้ โดยเรื่องนี้ นายธัญญา เนติธรรมกุล อธิบดีกรมอุทยานแห่งชาติ ได้ทำหนังสือด่วนถึงหัวหน้าอุทยานแห่งชาติ หัวหน้าเขตรักษาพันธุ์สัตว์ป่า ทุกพื้นที่เร่งสำรวจความเสี่ยงสำหรับการเกิดอุทกภัย น้ำหลาก ดินโคลนถล่ม เพื่อหาทางป้องกัน ไม่เฉพาะเพื่อป้องกันความปลอดภัยให้กับนักท่องเที่ยว แต่ยังป้องกันอันตรายที่จะเกิดขึ้นกับสัตว์ป่าด้วย. ขอบคุณภาพจากเฟซบุ๊ก : นสพ.ภัทรพล มณีอ่อน",neutral
111,111,ปภ.ประสาน5ภาครับมือฝนคะนอง7-13 มิ.ย.นี้  ,https://www.dailynews.co.th/politics/578501,2017-06-08T08:00:21.665Z,ปภ.ประสาน 5 ภาครับมือฝนคะนอง 7-13 มิ.ย.นี้ แจ้งภาคเหนือ-อีสาน-กลาง-ตะวันออก-ใต้ เตรียมพร้อมรับมือฝนฟ้าคะนอง ขณะที่10 – 13 มิ.ย. ฝนลดลง         เผยอุทกภัยคลี่คลายแล้วทั้ง 27 จังหวัด ผู้เสียชีวิต 5 ราย  ,"เมื่อวันที่ 8 มิ.ย. นายฉัตรชัย พรหมเลิศ อธิบดีกรมป้องกันและบรรเทาสาธารณภัย(ปภ.) กล่าวว่า จากการตรวจสอบสภาพอากาศกับกรมอุตุนิยมวิทยา พบว่าในช่วงวันที่ 7 – 10 มิ.ย. หย่อมความกดอากาศต่ำปกคลุมบริเวณอ่าวเบงกอลตอนบน ประกอบกับมรสุมตะวันตกเฉียงใต้พัดปกคลุมทะเลอันดามันและประเทศไทยมีกำลังแรง ทำให้ประเทศไทยมีฝนตกหนักถึงหนักมากบางพื้นที่ คลื่นลมในทะเลอันดามันและอ่าวไทยมีกำลังแรง โดยส่งผลกระทบต่อพื้นที่ต่างๆ แยกเป็น 2 ช่วง ดังนี้ ในช่วงวันที่ 7 – 10 มิ.ย. ภาคเหนือ ภาคกลาง มีฝนฟ้าคะนองร้อยละ 60 - 70 ของพื้นที่ ภาคตะวันออกเฉียงเหนือ ภาคใต้ฝั่งตะวันออก มีฝนฟ้าคะนอง ร้อยละ 40 – 60 ของพื้นที่ ภาคตะวันออกรวมทั้งชายฝั่ง มีฝนฟ้าคะนองร้อยละ 60 – 80ของพื้นที่ และภาคใต้ฝั่งตะวันตก มีฝนฟ้าคะนอง ร้อยละ 70 - 80 ของพื้นที่  นายฉัตรชัย กล่าวอีกว่า ส่วนช่วงวันที่ 10 – 13 มิ.ย. ประเทศไทยจะมีฝนลดลง แต่ยังคงมีฝนฟ้าคะนองทั่วทุกภาค แยกเป็นภาคเหนือ ภาคตะวันออกเฉียงเหนือ มีฝนฟ้าคะนองร้อยละ 30 – 40ของพื้นที่ ภาคกลาง ภาคตะวันออกรวมทั้งชายฝั่ง และภาคใต้ฝั่งตะวันตก มีฝนฟ้าคะนองร้อยละ 40 – 60 ภาคใต้ฝั่งตะวันออก มีฝนฟ้าคะนองร้อยละ 20 – 30 ของพื้นที่ กรณีฝนตกหนักต่อเนื่อง มีปริมาณน้ำฝนสะสม 90 มิลลิเมตรต่อชั่วโมง กรณีที่มีการระบายน้ำออกจากแหล่งกักเก็บน้ำ และช่วงเวลาที่มีน้ำทะเลหนุนสูง ให้จัดเตรียมชุดเคลื่อนที่เร็ว เครื่องมืออุปกรณ์ประจำพื้นที่เสี่ยงให้พร้อมปฏิบัติการเผชิญเหตุและช่วยเหลือผู้ประสบภัยทันทีที่เกิดภัย นายฉัตรชัย กล่าวอีกว่า ขณะนี้พื้นที่เกิดสถานการณ์อุทกภัย 27 จังหวัด ได้แก่ พะเยา อุบลราชธานี พิษณุโลก สุโขทัย เลย เชียงใหม่ ลำพูน อุดรธานี อุตรดิตถ์ กำแพงเพชร พิจิตร เพชรบูรณ ตาก ลำปาง ชลบุรี สุพรรณบุรี สุราษฎร์ธานี สระบุรี นครราชสีมา บุรีรัมย์ จันทบุรี ลพบุรี สระแก้ว นครปฐม พังงา นครศรีธรรมราช และระนอง รวม 97 อำเภอ 445 ตำบล 2,958 หมู่บ้าน ประชาชนได้รับผลกระทบ 35,110 ครัวเรือน ผู้เสียชีวิต 5 รายปัจจุบันสถานการณ์คลี่คลายแล้วทุกจังหวัด อยู่ระหว่างการฟื้นฟูพื้นที่ประสบภัย โดยมีจังหวัดประกาศเขตการให้ความช่วยเหลือผู้ประสบภัยพิบัติกรณีฉุกเฉิน (อุทกภัย) จำนวน 14 จังหวัด ได้แก่ พะเยา พิษณุโลก อุตรดิตถ์ กำแพงเพชร อุดรธานี สุโขทัย นครศรีธรรมราช สุพรรณบุรี เชียงใหม่ เลย ลำปาง สุราษฎร์ธานี ลำพูน และระนอง รวม 63 อำเภอ 344 ตำบล 2,479 หมู่บ้าน 26 ชุมชน.  ",neutral
112,112,เตือนคนไทยในลอนดอนระวังก่อการร้าย ,https://www.dailynews.co.th/politics/577748,2017-06-04T08:11:15.412Z,สถานทูตไทยแจ้งคนไทยในอังกฤษระวังตัวเพิ่ม หลังเกิดเหตุร้าย 2 จุดใน “ลอนดอน” เหตุเข้าข่ายก่อการร้าย,เมื่อวันที่ 4 มิ.ย. ผู้สื่อข่าวรายงานว่า สถานเอกอัครราชทูตไทย ณ กรุงลอนดอน ประเทศสหราชอาณาจักร ออกประกาศผ่านเฟซบุ๊ก ว่า เมื่อค่ำวันที่ 3 มิ.ย. ที่ผ่านมา เวลาประมาณ 22.00 น.ตามเวลาท้องถิ่น ได้เกิดเหตุรถตู้พุ่งชนคนเดินถนนเสียชีวิตอย่างน้อย 1 คน และบาดเจ็บจำนวนหนึ่ง บริเวณลอนดอน บริดจ์ และเกิดเหตุอาชญากรรมบริเวณตลาดโบโรห์ หรือโบโรห์ มาร์เก็ต ซึ่งทั้งสองที่เป็นแหล่งท่องเที่ยวมีชื่อเสียงของกรุงลอนดอน ในเบื้องต้นทางเจ้าหน้าที่ตำรวจสหราชอาณาจักรเห็นว่าเหตุการณ์ดังกล่าวเข้าข่ายการก่อการร้าย ดังนั้นสถานเอกอัครราชทูตไทยฯ จึงขอให้คนไทยในสหราชอาณาจักรใช้ความระมัดระวังในการเดินทางสัญจรและการเดินทางไปยังพื้นที่สาธารณะ พร้อมทั้งให้ความสนใจติดตามข่าวสาร และปฏิบัติตามคำแนะนำของทางการสหราชอาณาจักรในกรณีที่มีข่าวสารที่ประสงค์จะตรวจสอบหรือแจ้งให้สถานเอกอัครราชทูตไทยฯทราบ ก็ขอให้ติดต่อผ่านช่องทางเฟซบุ๊กหรือการส่งข้อความ หากเป็นกรณีเร่งด่วนฉุกเฉินสามารถติดต่อเจ้าหน้าที่สถานเอกอัครราชทูตไทยฯ ได้ตลอดเวลาที่หมายเลขโทรศัพท์ 07918651720.,neutral
113,113,บอร์ดสปสช.จัดหายาและเวชภัณฑ์ฯกว่าหมื่นล้านบาท ,https://www.dailynews.co.th/politics/578393,2017-06-07T14:00:15.462Z,บอร์ด สปสช. เดินหน้า “จัดหายาและเวชภัณฑ์ฯ โครงการพิเศษ ปี 60-61” รวม 8รายการ มูลค่ากว่าหมื่นล้าน  ,"เมื่อวันที่ 7 มิ.ย.ที่สำนักงานหลักประกันสุขภาพแห่งชาติ ศ.นพ.ปิยะสกล สกลสัตยาทร รมว.สาธารณสุข ในฐานะประธานคณะกรรมการหลักประกันสุขภาพแห่งชาติ (บอร์ด สปสช.) กล่าวภายหลังการประชุมบอร์ด สปสช.ว่า ที่ประชุมได้มีการพิจารณาและมีมติเห็นชอบแนวทางการบริหารการจัดหาและจ่ายค่ายา วัคซีน เวชภัณฑ์ อุปกรณ์ และอวัยวะเทียม ปี 2560-2561 โดยมี 8 รายการ รวมมูลค่าจัดซื้อกว่า 10,490 ล้านบาท คือ 1. โครงการยาต้านไวรัส  2,122 ล้านบาท 2. โครงการวัคซีน 1,450 ล้านบาท 3. โครงการยารักษาวัณโรค 201 ล้านบาท 4. โครงการบัญชียา จ.2 มูลค่า 1,731 ล้านบาท 5. โครงการยาบังคับใช้สิทธิเหนือสิทธิบัตรยา (ซีแอล) 75 ล้านบาท 6. โครงการยากำพร้า ยาต้านพิษ 43 ล้านบาท 7.โครงการล้างไตผ่านหน้าท้อง 4,182 ล้านบาท 8.โครงการอุปกรณ์อวัยวะเทียม 683 ล้านบาท   ศ.นพ.ปิยะสกล กล่าวต่อ ว่า ทั้งนี้ จากข้อมูลการจัดหายา วัคซีน เวชภัณฑ์ อุปกรณ์และอวัยวะเทียม ภายใต้โครงการพิเศษ ในปี 2551-2559 มีมูลค่าประหยัดงบประมาณจากการต่อรองราคาจำนวน 45,642 ล้านบาท ขณะเดียวกันยังทำให้ผู้ป่วยที่จำเป็นได้รับยาได้รับยาเพิ่มขึ้น โดยมีผู้ป่วยที่ได้รับยาต้านไวรัสจำนวน 111,100 คน ยาราคาแพงจำนวน 96,882 คน และยาต้านพิษ 19,868 คน รวมถึงการเพิ่มประสิทธิภาพการดูแลผู้ป่วยไตวายเรื้อรังระยะสุดท้ายด้วยการล้างไตผ่านหน้าท้อง.",neutral
114,114,ผบ.ทอ.เยือนรร.นายร้อยญี่ปุ่น เตือนรุ่นน้องรับมือสถานการณ์ข้างหน้า ,https://www.dailynews.co.th/politics/577292,2017-06-03T22:17:04.473Z,“บิ๊กจอม” เยือนถิ่นเก่า รร.นายร้อยรวมเหล่าญี่ปุ่น ที่เคยศึกษามา พร้อมจารึกชื่อในหอเกียรติยศ รวมทั้งให้กำลังใจกับ นร.ไทยที่ศึกษาใน รร.นายร้อย และให้รับมือกับสถานการณ์ต่างๆที่อาจจะเกิดขึ้นในอนาคต,เมื่อวันที่ 1 มิ.ย. พล.อ.อ.จอม รุ่งสว่าง ผู้บัญชาการทหารอากาศ (ผบ.ทอ.) พร้อมคณะได้เดินทางไปโรงเรียนนายร้อยรวมเหล่าญี่ปุ่น โดยมี ดร.เรียวเซ โคคุบุน ผบ.โรงเรียนนายร้อยรวมเหล่าญี่ปุ่น ให้การต้อนรับ จากนั้น ผบ.ทอ. ได้กล่าวสุนทรพจน์ ให้แก่นักเรียนนายร้อยรวมเหล่าญี่ปุ่น ตอนหนึ่งว่า ขอบคุณนักเรียนทุกคนที่ได้มาต้อนรับและอยากจะบอกว่าโรงเรียนสมัยที่ตนเรียนกับตอนนี้เปลี่ยนไปมาก และอยากจะฝากให้พวกเราทุกคนตั้งใจเรียนและเตรียมพร้อมกับสถานการณ์ในวันข้างหน้าที่อาจจะเกิดขึ้น ซึ่งเราก็ไม่รู้ว่าจะเกิดอะไรขึ้น  จากนั้น พล.อ.อ.อ.จอม ได้ร่วมรับประทานอาหารกลางวัน กับคณาจารย์ นักเรียนนายร้อยรวมพร้อมกันทั้ง 4 ชั้น ที่ โรงเรียนนายรวมเหล่าญี่ปุ่น ณ เมือง โยโกซุกะ จังหวัด คานาคาวา ต่อมาได้มีพิธีจารึกชื่อ ผบ.ทอ.ในหอเกียรติยศ รร. นายร้อยรวมเหล่าญี่ปุ่น พร้อมกับตรวจเยี่ยม นักเรียนนายร้อยชาวไทย ที่ศึกษา ณ รร.นายร้อยรวมเหล่าญี่ปุ่น,neutral
115,115,"""บิ๊กตู่""ยันไม่ยกเลิกโครงการ 30 บาท ",https://www.dailynews.co.th/politics/577912,2017-06-05T08:00:08.888Z,นายกฯ ถกมินิคาบิเนต ระบุการปฏิรูประบบสาธารณสุขยังมีปัญหาระดับนโยบาย ย้ำไม่ยกเลิกโครงการ 30 บาท  ,"เมื่อวันที่ 5 พ.ค. ที่ทำเนียบรัฐบาล พล.อ.ประยุทธ์ จันทร์โอชา นายกรัฐมนตรี และหัวหน้าคณะรักษาความสงบแห่งชาติ (คสช.) เป็นประธานการประชุมคณะกรรมการบริหารราชการแผ่นดินเชิงยุทธศาสตร์ (มินิคาบิเนต) โดยกล่าวตอนหนึ่ง ว่า  ขณะนี้การปฏิรูประบบสาธารณสุขของประเทศไทยยังมีปัญหาอีกหลายประการ ส่วนใหญ่เป็นปัญหาระดับนโยบาย ที่ต้องนำไปสู่การปฏิบัติ เพราะมีคนหลายกลุ่ม หลายระดับ มีทั้งรายได้สูง ปานกลาง และ น้อยและ น้อยมาก ซึ่งผลกระทบที่เกิดขึ้นด้านสาธารณสุขนั้นโดยเฉพาะประเทศไทย ยังรวมถึงประเทศเพื่อนบ้านที่มีชายแดนติดต่อกัน 5 พันกว่ากิโลเมตร ที่ต้องระวังเรื่องการแพร่ระบาด ของโรคต่าง ๆ และเห็นด้วยกับแนวทางที่กระทรวงสาธารณสุขจมีการะปรับปรุงระบบสาธารณสุขให้ดีขึ้น  พล.อ.ประยุทธ์ กล่าวอีกว่า กรณีที่อาจมีผู้แอบอ้าง การยกเลิกระบบบัตรทอง หรือ โครงการหลักประกันสุขภาพ 30 บาท รักษาทุกโรคนั้นเป็นสิ่งที่เป็นไปไม่ได้อยู่แล้ว เพียงแต่ว่าจะทำอย่างไรให้งบประมาณในส่วนของสาธารณสุข , สสส. และ สปสช. มาบูรณาการร่วมกันให้ตรงกับเป้าหมายและความต้องการตามนโยบายของรัฐบาล ทั้งนี้ปัญหาทางสาธารณสุขเกิดขึ้นมายาวนาน ทั้งเรื่องของบุคคลาการงบประมาณ และแผนงาน จึงเป็นวาระสำคัญที่ต้องประชุมในวันนี้เพราะเป็นวาระของชาติในการปฏิรูปเรื่องหนึ่งในการประชุม.",neutral
116,116,กกต.ทำใจหากถูกเซตซีโร่ เตรียมแย้งหากผ่านวาระ3 ,https://www.dailynews.co.th/politics/577380,2017-06-03T22:22:45.227Z,ประธานกกต.ทำใจถ้าหากถูกเซตซีโร่ เตรียมทำความเห็นแย้งหากสนช.ผ่านวาระ 3  หวังตั้งกมธ.วิสามัญฯร่างอีกฉบับ หวั่นหากพ.ร.ป.กกต.ถูกตีตก กระทบเลือกตั้งแน่  ,เมื่อวันที่ 1  มิ.ย. นายศุภชัย สมเจริญ ประธานกรรมการการเลือกตั้ง(กดต.) กล่าวถึงข้อเสนอของคณะกรรมาธิการวิสามัญพิจารณาร่างพ.ร.บ.คณะกรรมการการเลือกตั้ง ของ สภานิติบัญญัติแห่งชาติ (สนช.)ที่เสนอเซตซีโร่ กกต.ทั้ง 5 คน ว่า ตนพร้อมทำตามกฎหมายภายใต้รัฐธรรมนูญ ในฐานะที่เป็นนักกฎหมายจะไม่ขอพูดถึงผลประโยชน์ของตัวเอง แต่จะคำนึงผลประโยชน์ของประเทศชาติ อะไรจะเกิดก็ต้องเกิด ดังนั้นหากที่ประชุมสนช.ในวันที่ 9 มิ.ย.นี้ ลงมติวาระ 3 ว่าให้เซตซีโร่กกต.ทั้งหมด ทุกคนก็ต้องปฏิบัติตาม ทั้งนี้หากสนช.มีมติผ่านวาระ 3 ก็ต้องส่งเรื่องมติแจ้งให้กับศาลรัฐธรรมนูญ องค์กรอิสระที่เกี่ยวข้อง และคณะกรรมการร่างรัฐธรรมนูญ(กรธ.) ซึ่งกกต.สามารถแสดงความเห็นแย้งได้ภายใน 10 วัน หากเห็นว่าร่างกฎหมายดังกล่าวไม่ตรงตามเจตนารมณ์ของรัฐธรรมนูญ 2560 ด้านนายบุญส่ง น้อยโสภณ กกต. กล่าวว่า ตนยอมรับพร้อมปฏิบัติตามมติ ในฐานะผู้ปฏิบัติ และกกต.ทั้ง 5 คนไม่สามารถที่จะมาร่วมกระบวนการสรรหาใหม่ได้เพราะจะขัดต่อคุณสมบัติของกกต. ตามรัฐธรรมนูญฉบับใหม่           แหล่งข่าวจาก กกต.มีการวิเคราะห์ว่า หากสุดท้ายร่างกฎหมายลูกฉบับนี้ตกไปก็ต้องเริ่มกระบวนการร่างกฎหมายลูกใหม่ทั้งหมด ซึ่งจะส่งผลต่อการเลือกตั้งที่จะต้องเลื่อนออกไป,neutral
117,117," ""มาร์ค""หวั่นกกต.ชุดใหม่เป็นเด็กปั้นคสช. ",https://www.dailynews.co.th/politics/578560,2017-06-08T12:00:10.973Z,“มาร์ค” ห่วง เซตซีโร่ได้กกต.ชุดใหม่เป็นเด็กปั้นคสช. หวั่น กลายเป็นประเด็นการเมืองจนทำบ้านเมืองวุ่นวายอีก  ,"เมื่อวันที่ 8 มิ.ย.นายอภิสิทธิ์ เวชชาชีวะ หัวหน้าพรรคประชาธิปัตย์  กล่าวถึงการเซตซีโร่คณะกรรมการการเลือกตั้ง(กกต.)ชุดปัจจุบัน เพื่อไม่ให้เกิดปลาสองน้ำ ว่า เป็นวาทกรรมหนึ่ง ซึ่งความจริงจะใช้คำอื่นก็ได้ เช่น การประนีประนอม เพราะเรื่องนี้เหมือนเหรียญสองด้าน นอกจากนี้ จะเห็นว่า นายศุภชัย สมเจริญ ประธานกกต. ระมัดระวังท่าทีต่อกรณีที่เกิดขึ้น เพราะหากประธาน กกต.ออกมาพูด จะกลายเป็นว่าพูดถึงประโยชน์ของตัวเอง เช่นเดียวกับร่างพระราชบัญญัติ(พ.ร.บ.)ประกอบรัฐธรรมนูญว่าด้วยพรรคการเมือง  แต่เมื่อกติกาออกมาแล้วก็ต้องปฏิบัติตาม ขณะเดียวกันคณะรักษาความสงบแห่งชาติ(คสช.) ต้องรับผิดชอบมากขึ้นเช่นกัน ในแง่กระบวนการสรรหากกต.ชุดใหม่ โดยอำนาจให้ความเห็นขึ้นอยู่กับสภานิติบัญญัติแห่งชาติ (สนช.) ซึ่งถือเป็น 1 ในแม่น้ำ 5 สาย ""ที่น่าเป็นห่วงหาก กกต.ชุดใหม่ ซึ่งมาจากแม่น้ำ 5 สาย ถ้าเข้าสู่สนามเลือกตั้งแล้ว เกิดมีพรรคการเมืองที่อาจจะอิงอยู่กับแม่น้ำ 5 สายอีก จะกลายเป็นประเด็นทางการเมือง เป็นความวุ่นวาย เพราะสุดท้ายแล้ว จะกลายเป็นสิ่งที่คนกำลังตั้งข้อสังเกตว่าไม่มีมาตรฐานสำหรับองค์กรอิสระ จากนี้จึงต้องดูว่าจะเซตซีโร่องค์กรอิสระด้วยอื่นหรือไม่ และด้วยเหตุผลใด ส่วนกรณีที่กกต.เตรียมตรวจสอบคุณสมบัติ 9 รัฐมนตรีนั้น เรื่องดังกล่าวบังเอิญมาในจังหวะที่กำลังจะเซตซีโร กกต.พอดีจึงจับชนกันว่าเป็นการตอบโต้เอาคืน""นายอภิสิทธิ์ กล่าว.  ",neutral
118,118,"""มีชัย""ยันรธน.แจ๋วยันเขียนปราบโกงไว้แล้ว  ",https://www.dailynews.co.th/politics/577103,2017-06-03T22:11:21.046Z,“มีชัย”ยัน รัฐธรรมนูญ60 แจ๋ว แต่ต้องพัฒนาคนด้วย มั่นใจเขียนกติกา “ปราบโกง”ไว้หมดแล้ว  ระบุ 4 คำถาม “บิ๊กตู่”ช่วยกระตุกสังคมให้ตื่นตัวเพิ่มขึ้น  ,เมื่อวันที่ 31 พ.ค. ที่รัฐสภา นายมีชัย ฤชุพันธุ์ ประธานคณะกรรมการร่างรัฐธรรมนูญ (กรธ.) กล่าวถึงเสียงวิจารณ์รัฐธรรมนูญฉบับใหม่ไม่ตอบโจทย์ ทำให้พล.อ.ประยุทธ์ จันทร์โอชา นายกรัฐมนตรี และหัวหน้า คสช. จึงตั้งออกมาตั้งคำถาม 4 ข้อกับประชาชน ว่า กติกาปราบโกง กรธ.เขียนไว้หมดแล้วในรัฐธรรมนูญ  ตรงนี้มันก็เหมือนกับกีฬาที่มีกติกากำหนดไว้ แต่ก็ยังมีผู้เล่นทำฟาวล์เหมือนคดีอาญาที่กำหนดโทษว่าหากฆ่าคนก็ต้องติดคุก แต่ก็ยังมีคนทำผิดอยู่มันจึงไม่ได้หมายความว่า มีกติกาแล้วทุกอย่างจะเรียบร้อย แต่ต้องพัฒนาคนในการตระหนักคิด ช่วยกันระมัดระวังไม่ให้เกิดปัญหาขึ้นอีก เช่น การใช้สิทธิก็ต้องคำนึงผลอย่างรอบด้าน “ถ้าร่างรัฐธรรมนูญแล้วจบ ป่านนี้บ้านเมืองสงบไปนานแล้ว สังคมจะเปลี่ยนแปลงได้ไม่ใช่แค่ที่ตัวหนังสืออย่างเดียว 4 คำถามของนายกรัฐมนตรีจึงเป็นการกระตุกให้คนช่วยกันคิด ยิ่งทุกวันนี้ประชาชนตื่นตัวกันมากขึ้น หากร่วมกันตระหนักมากขึ้นการปฏิรูปก็จะเกิดผล”ประธาน กรธ. กล่าว.  ,yellow
119,119,ปลัดมท.สั่งเคลียร์หนี้ค่าน้ำ-ไฟแจงเป็นของท้องถิ่น ,https://www.dailynews.co.th/politics/578599,2017-06-08T14:00:13.039Z,"'ปลัดมท.' แจงค้างชำระค่าน้ำไฟพันล้าน ไม่ใช่ของมท.โดยตรง แต่เป็นหนี้ของท้องถิ่นกว่า 7,300 แห่ง ชี้ที่เกี่ยวกับผวจ.มีเพียง 40 ล้านบาทเท่านั้น สั่งอปท.เร่งเคลียร์หนี้  ","เมื่อวันที่ 8 มิ.ย. นายกฤษฎา บุญราช ปลัดกระทรวงมหาดไทย กล่าวกรณีที่กระทรวงมหาดไทยไม่ชำระค่าไฟกว่า 1,000 ล้านบาท ว่า ขอชี้แจงว่าที่เป็นข่าวทั้งหมดไม่ได้สังกัดกับกระทรวงมหาดไทยโดยตรง แต่เป็นหนี้ขององค์กรปกครองส่วนท้องถิ่น(อปท.) อาทิ เทศบาล องค์การบริหารส่วนตำบล เป็นต้น ซึ่งมีจำนวนกว่า 7,300 แห่ง นอกจากนี้ ในส่วนของหนี้ค่าไฟเฉพาะศาลากลางจังหวัด ซึ่งจะมีหน่วยงานอื่นๆ ร่วมอยู่ด้วย แต่เมื่อถึงเวลาที่ต้องชำระเงินค่าไฟ ก็จะมาเก็บเงินที่ผู้ว่าราชการจังหวัด เนื่องจากศาลากลางถูกขึ้นทะเบียนเป็นคุรุภัณฑ์ของกระทรวงมหาดไทย แม้แต่ไฟทางและไฟถนนก็จะเป็นค่าใช้จ่ายที่ขึ้นกับผู้ว่าราชการจังหวัดด้วยเช่นกัน จึงทำให้ดูเหมือนว่ากระทรวงมหาดไทยเป็นหนี้ค่าไฟจำนวนมาก ทั้งที่จริงๆ แล้วหนี้ค่าไฟฟ้าในส่วนที่เกี่ยวข้องกับผู้ว่าราชการจังหวัดและนายอำเภอทั่วประเทศมีเพียงประมาณ 40 ล้านบาทเท่านั้น นายกฤษฎา กล่าวอีกว่า อย่างไรก็ตาม หลังจากนี้จะได้สั่งการย้ำให้องค์กรปกครองส่วนท้องถิ่น(อปท.) ทั่วประเทศที่เป็นหนี้ ได้ตั้งงบประมาณปี 60 และ 61 เพื่อชำระหนี้ค่าไฟที่ติดค้างให้เรียบร้อย เพื่อเป็นตัวอย่างที่ดีให้กับประชาชน.",neutral
120,120,กพร.ดึงเอกชนร่วมบูมช่างก่อสร้างรักษ์โลก ,https://www.dailynews.co.th/politics/577115,2017-06-03T22:11:28.116Z,กพร.ดึงเอกชนร่วมบูมช่างก่อสร้างรักษ์โลก ลุยงานสาธารณะสร้างประโยชน์สังคม ตั้งแต่ศาลาวัด โรงเรียน อาคารคุก  ,"เมื่อวันที่ 31 พ.ค. ที่กรมพัฒนาฝีมือแรงงาน (กพร.)นายธีรพล ขุนเมือง อธิบดีกพร. เปิดเผยภายหลังการลงนามความร่วมมือพัฒนาช่างก่อสร้างว่า จากการขยายตัวอย่างต่อเนื่องของอสังหาริมทรัพย์ในประเทศ ส่งผลให้สาขาอาชีพช่างก่อสร้าง เป็นที่ต้องการอย่างมากของตลาดแรงงานทั้งในเชิงปริมาณและคุณภาพ กพร.จึงร่วมมือกับบริษัท แซง-โกแบ็ง เวเบอร์ จำกัด พัฒนาช่างก่อสร้างตามนโยบายของพล.อ.ศิริชัย ดิษฐกุล รมว.แรงงาน ดำเนินโครงการปั้นช่างปูกระเบื้อง การก่ออิฐมวลเบาและทำกันซึมด้วยเทคโนโลยีสมัยใหม่ ยกระดับฝีมือช่างไทยโดยใช้วัสดุกาวซีเมนต์และวัสดุยาแนวที่เป็นมิตรต่อสิ่งแวดล้อม  นายธีรพล กล่าวอีกว่า ในปี 2560 จะดำเนินการฝึกอบรมในพื้นที่หน่วยงานสังกัดกพร.และจะมีขยายการฝึกอบรมทั่วประเทศต่อไป การฝึกอบรมจะเน้นสร้างสาธารณประโยชน์ให้แก่สังคมและชุมชน ได้แก่ ศาลาชุมชน วัด โรงเรียน ศาลาเอนกประสงค์ เรือนจำ พร้อมกับปลูกฝังเกี่ยวกับทัศนคติการทำงานด้านการเป็นมิตรกับสิ่งแวดล้อม เบื้องต้นตั้งเป้าหมายดำเนินการ 300 คน โดยกลุ่มเป้าหมาย เช่น ช่างของร้านค้า รวมทั้งกลุ่มผู้ลงทะเบียนผู้มีรายได้น้อยด้วย ซึ่งที่ผ่านมาผลิตช่างก่อสร้างฝีมือดีไปแล้วจำนวน 6,105 คน.",neutral
121,121,นายกฯ ยันรัฐบาลป้องกันเหตุป่วนเต็มที่  ,https://www.dailynews.co.th/politics/578171,2017-06-06T14:06:34.033Z,นายกฯ ยันรัฐบาลป้องกันเหตุป่วนเต็มที่ ถามเหตุรพ.พระมงกุฎฯ เอาอะไรมาคิดว่าสร้างสถานการณ์จากฝ่ายเดียวกันเอง ชี้คนไม่ดีไหนเป็นผู้ก่อเหตุได้ทั้งสิ้น ขณะที่เผยทหารค้าอาวุธสงครามมาจากประเทศเพื่อนบ้าน,เมื่อวันที่ 6 มิ.ย. ที่ทำเนียบรัฐบาล พ.อ.หญิงทักษดา สังขจันทร์ ผู้ช่วยโฆษกประจำสำนักนายกรัฐมนตรี แถลงภายหลังการประชุมคณะรัฐมนตรี(ครม.) ถึงคำชี้แจงพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษความสงบแห่งชาติ(คสช.) ต่อประเด็นคำถามสื่อมวลชนกรณีปัญหาการก่อการร้ายขึ้นถี่ โดยเฉพาะแบบโลนวูฟ ที่ผู้ก่อเหตุกระทำคนเดียวหรือกลุ่มเล็กๆ โดยไม่ได้เชื่อมโยงกับองค์กรก่อการร้ายขนาดใหญ่ ทำให้ป้องกันยาก รวมถึงภัยคุกคามจากไอเอสในอาเซียน ว่า รัฐบาลพยายามอย่างเต็มที่ในการป้องกันและปราบปรามในทุกระบบ และต้องสร้างให้ประชาชนสังคมมีส่วนร่วมในการช่วยเฝ้าระวังไม่ให้เกิดเหตุร้ายขึ้นในสังคม ส่วนการจัดหาอุปกรณ์อิเล็กทรอนิกส์ต่างๆอยู่ในความรับผิดชอบของหน่วยงานความมั่งคงอยู่แล้ว ซึ่งการจัดซื้ออาวุธยุทโธปกรณ์เป็นการจัดซื้อทดลดแทนสิ่งที่ชำรุดในการป้องกันภัยคุกคามทั้งรูปแบบเก่าและรูปใหม่ใหม่ เพราะการจัดซื้ออาวุธยุทโธปกรณ์ย่อมมีวัถตุประสงค์ของตัวมันเอง  พ.อ.หญิงทักษดา กล่าวอีกว่า ส่วนกรณีความคืบหน้าเหตุลอบวางระเบิดโรงพยาบาลพระมงกุฏเกล้า นายกฯ รัฐบาล และคสช. มีความกังวลกับเรื่องที่เกิดขึ้นทุกเรื่อง แต่ยอมว่าเป็นเรื่องยากที่จะให้กำจัดได้หมด ดังนั้นในฐานะที่ทุกคนเป็นคนไทย ต้องสร้างความเข้มแข็งไปได้กัน และเอาอะไรมาคิดว่าจะเป็นการสร้างสถานการณ์จากฝ่ายเดียวกันเอง ซึ่งคนจ้างต้องหาคนที่สามารถทำงานได้อาจจะเป็นทหารตำรวจที่อยู่ในหรือนอกราชการก็ได้ ซึ่งเป็นคนไม่ดีไหนล้วนมีสิทธิ์เป็นผู้ก่อเหตุได้ทั้งสิ้น นอกจากนี้พ.อ.หญิงทักษดา กล่าวว่า นายกฯยังตอบคำถามถึงกรณีที่มีทหารเข้าไปเกี่ยวข้องกับกระบวนการค้าอาวุธสงคราม ว่า การค้าอาวุธสงครามหรือขบวนการต่างๆต้องกวดขันและตรวจตราอย่างต่อเนื่อง ทั้งนี้ ผู้ร่วมขบวนการมีทั้งเจ้าหน้าที่ ประชาชน และคนไม่ดีต่างๆ หากใครเข้าไปร่วมขบวนการเหล่านี้ต้องดำเนินการตามกฏหมายต่อไป  อย่างไรก็ตามขณะนี้ตรวจสอบพบว่าแหล่งที่มาว่ามีการขโมยอาวุธในคลังแสงของกองทัพมาจากประเทศเพื่อนบ้าน แต่ยังไม่พบว่ามีการรั่วไหลจากคลัง หากตรวจพบต้องลงโทษสถานหนักทั้งทางวินัยและอาญา ขณะเดียวกันยังไม่พบว่ามีรถของราชการเข้ามาเกี่ยวข้อง แต่มีการสวมทะเบียนป้ายกงจักรเพื่อให้ผ่านด่านไปได้ โดยนายกฯได้เน้นย้ำให้ตรวจสอบรถทุกคัน รวมถึงรถของหน่วยราชการทุกหน่วยงานด้วย ส่วนกรณีที่มีการส่งอาวุธสงครามผ่านทางไปรษณีย์เอกชนนั้น เบื้องต้นมอบให้หน่วยงานที่เกี่ยวข้องตรวจสอบ โดยให้ผู้บัญชาการทุกหน่วยหาตัวผู้กระทำความผิดมาดำเนินคดีให้ได้ เพื่อดำเนินการสืบสวนสอบสวนกับทางเจ้าหน้าตำรวจต่อไป.  ,yellow
122,122,ส่ง'อสม.'เดินหน้ามาตรการ 5 ส.ป้องโรคติดต่อช่วงหน้าฝน ,https://www.dailynews.co.th/politics/577640,2017-06-03T17:25:08.284Z,กรมสนับสนุนบริการสุขภาพส่ง 'อสม.ทั่วไทย' จัดระเบียบชุมชน เน้นมาตรการ 5 ส.ป้องกันโรคติดต่อในช่วงฤดูฝน,เมื่อวันที่ 3 มิ.ย. นพ.ภัทรพล จึงสมเจตไพศาล รองโฆษกกรมสนับสนุนบริการสุขภาพ (สบส.) กระทรวงสาธารณสุข กล่าวว่า เดือนมิ.ย.เป็นช่วงฤดูฝนและเป็นสาเหตุของการเกิดโรคติดต่อหลายชนิด ดังนั้นสบส.ได้กำชับอาสาสมัครสาธารณสุขหมู่บ้าน(อสม.) ออกสำรวจและจัดระเบียบชุมชน เน้นการปฏิบัติตามหลัก 5 ส. คือ ส. สำรวจ บ้านเรือนและบริเวณบ้านไม่ให้มีสิ่งปฏิกูลเพื่อไม่ให้เป็นแหล่งเพาะพันธ์ลูกน้ำยุงลายเป็นสาเหตุของโรคไข้เลือดออก ส. สะดวก จัดสิ่งของต่างๆให้เป็นระเบียบเพื่อความสะดวก ปลอดภัยและใช้งาน ส.สะอาด ทำความสะอาดบ้านและบริเวณบ้านเป็นประจำ ส. สุขลักษณะ สร้างสุขลักษณะที่ดี ให้เป็นระเบียบเรียบร้อยอยู่เสมอและ ส. สร้างนิสัย ปฏิบัติเป็นประจำจนเกิดเป็นนิสัยพร้อมทั้งเน้นย้ำให้ความรู้ประชาชนดูแลสุขภาพตนเอง โดยเฉพาะเด็กเล็กและผู้สูงอายุ เพราะมีภูมิต้านทานโรคต่ำกว่าคนในวัยอื่น กินอาหารให้ครบ 5 หมู่และออกกำลังกายสม่ำเสมอซึ่งเป็นวิธีที่ดีที่สุด สามารถลดอัตราการเจ็บป่วยจากโรคติดต่อในช่วงฤดูฝน นพ.ภัทรพล กล่าวต่อว่า ขอแนะนำวิธีการปฏิบัติตนหากต้องเดินลุยน้ำในช่วงฤดูฝน ดังนี้ 1.ควรสวมรองเท้าบูธทุกครั้งที่ต้องเดินลุยน้ำ 2.หลังเดินลุยน้ำควรทำความสะอาดเท้าด้วยน้ำสะอาดและสบู่ เช็ดให้แห้ง โดยเฉพาะตามซอกนิ้วเท้า หากมีบาดแผลให้ทำความสะอาดด้วยน้ำยาฆ่าเชื้อเพื่อป้องกันการเกิดโรคที่มากับน้ำ 3.ถ้าจำเป็นต้องเดินลุยน้ำในเวลากลางคืน ควรพกไฟฉายไปด้วย 4.หลีกเลี่ยงการใช้อุปกรณ์ไฟฟ้าทุกชนิด ไม่ยืนในน้ำ หรือใช้มือจับสายไฟอย่างเด็ดขาด 5. ไม่ควรปล่อยบุตรหลานลงเล่นน้ำอย่างเด็ดขาด เพราะเสี่ยงต่อการติดเชื้อโรคและอาจเสียชีวิตจากการจมน้ำได้.  ,neutral
123,123,"""บิ๊กโด่ง""ร่วมประชุมIISS ถกความมั่นคงที่สิงคโปร์ ",https://www.dailynews.co.th/politics/577569,2017-06-03T18:34:57.790Z,'บิ๊กป้อม' มอบหมาย รมช.กลาโหมร่วมประชุม IISS Shangri-La Dialogue ครั้งที่ 16 ที่สิงคโปร์ ซึ่งเป็นเวทีหารือระดับสูงเกี่ยวกับประเด็นด้านความมั่นคง,เมื่อวันที่ 3 มิ.ย. ผู้สื่อข่าวรายงานว่า พล.อ.ประวิตร วงษ์สุวรรณ รอง นรม./รมว.กลาโหม ได้มอบหมายให้ พล.อ.อุดมเดช สีตบุตร รมช.กลาโหม เป็นผู้แทนเดินทางเข้าร่วมการประชุม IISS Shangri-La Dialogue ครั้งที่ 16 ที่ประเทศสิงคโปร์ ระหว่างวันที่ 2-4 มิ.ย.60 ซึ่งเป็นเวทีหารือระดับสูงเกี่ยวกับประเด็นด้านความมั่นคง เปิดโอกาสให้ผู้เข้าร่วมการประชุม ซึ่งเป็นบุคคลสำคัญระดับ รัฐมนตรีและ ผบ.เหล่าทัพ ของประเทศในภูมิภาคเอเชีย-แปซิฟิก รวมทั้งผู้แทนจากองค์กรระหว่างประเทศ สถาบันวิชาการ และสื่อมวลชน ต่างประเทศ ได้แสดงวิสัยทัศน์เกี่ยวกับประเด็นด้านความมั่นคงต่างๆ ทั้งนี้ ในวันที่ 2 มิ.ย.ที่ผ่านมา รมช.กลาโหม ได้หารือทวิภาคีกับ นาย Ong Ye Kung รมช.กห.สิงคโปร์ แสดงความชื่นชม กห.สิงคโปร์ ในการจัดประชุม IISS Shangri-La Dialogue ร่วมกับสถาบัน IISS โดยเมื่อปีที่แล้ว นายกรัฐมนตรี ได้มากล่าวปาฐกถาในงานเลี้ยงพิธีเปิดการประชุม ซึ่งนอกจากจะทำให้ไทยได้รับชื่อเสียงจากเวทีนี้แล้ว ยังเปิดโอกาสให้ประเทศต่างๆ ได้เข้าใจสถานการณ์ของไทยมากขึ้น ขณะที่ รมช.กลาโหมสิงคโปร์ ขอบคุณฝ่ายไทยที่ได้ให้การสนับสนุนมาโดยตลอด หวังว่าจะได้รับการสนับสนุนต่อไป โดยเฉพาะในปี 2018 ที่สิงคโปร์จะเป็นประธานอาเซียน ซึ่งรวมถึง ADMM และ ADMM-Plus  นอกจากนั้น รมช.กลาโหม ได้กล่าวขอบคุณ กห.สิงค์โปร์ ที่ได้ให้การสนับสนุนฝ่ายไทยมาอย่างต่อเนื่อง ไม่ว่าจะเป็นการฝึก AM-Hex 2016 การฝึกคอบร้าโกลด์ และ จะจัดส่งเรือรบเข้าร่วมมหกรรมสวนสนามทางเรือนานาชาติ ในโอกาสครบรอบ 50 ปีการก่อตั้งอาเซียนใน เดือน พ.ย.60 ที่ กองทัพเรือจะเป็นเจ้าภาพ จากนั้น รมช.กลาโหมได้เข้าร่วมงานเลี้ยงต้อนรับการประชุมฯในช่วงค่ำวันเดียวกัน.,neutral
124,124,"""โพล""เผยปชช.เกินครึ่งไม่ต้อนรับนักการเมืองเลวกลับสภาฯ ",https://www.dailynews.co.th/politics/577586,2017-06-03T18:35:18.500Z,“โพล” เผยปชช.ส่วนใหญ่เชื่อหลังลต.ได้รัฐบาลไร้ธรรมาภิบาล ชี้แนวทางแก้ปัญหาต้องมีบทลงโทษที่เข้มงวด ร้อยละ 73.52 มองการเลือกตั้งไม่ใช่สิ่งที่สำคัญที่สุด ผลสำรวจเกินครึ่งไม่ต้อนรับนักการเมืองเลวกลับสภาฯ หวั่นทำเสียหายต่อประเทศ,"เมื่อวันที่ 3 มิ.ย. ศูนย์สำรวจความคิดเห็นสถาบันบัณฑิตพัฒนบริหารศาสตร์หรือนิด้าโพล เปิดเผยผลสำรวจความคิดเห็นของประชาชนเรื่อง “4 คำถามกับทิศทางอนาคตของประเทศไทย” ทำการสำรวจระหว่างวันที่ 1 – 2 มิ.ย.จากประชาชนที่มีอายุ 18 ปีขึ้นไปทั่วประเทศ จำนวน 1,250 หน่วยตัวอย่างพบว่า ร้อยละ15.68 เชื่อมีความเป็นไปได้มากที่จะได้รัฐบาลที่มีธรรมาภิบาลหลังเลือกตั้ง ร้อยละ 24.40 มีความเป็นไปได้ค่อนข้างมาก ที่จะได้รัฐบาลที่มีธรรมาภิบาล ร้อยละ 34.48 ระบุว่า มีความเป็นไปได้ค่อนข้างน้อย ที่จะได้รัฐบาลที่มีธรรมาภิบาล สำหรับความคิดเห็นของประชาชนเกี่ยวกับแนวทางการแก้ไขหากภายหลังการเลือกตั้งได้รัฐบาลที่ไม่มีธรรมาภิบาลพบว่าร้อยละ 37.76 ระบุว่าควรดำเนินตามข้อกฎหมายและมีบทลงโทษที่จริงจังและเข้มงวด เช่น ให้ลาออก ถอดถอนจากตำแหน่ง ตัดสิทธิทางการเมือง นอกจากนี้จะใช้วิธีการชุมนุม คัดค้าน ลงรายชื่อถอดถอนตำแหน่งทางการเมือง หากมีความผิดมากก็ควรยุบสภาแล้วจัดให้มีการเลือกตั้งใหม่ ร้อยละ 27.36 ระบุไม่แน่ใจว่าจะมี แนวทางแก้ไขอย่างไร ขณะที่คำถามการเลือกตั้งเป็นส่วนสำคัญส่วนหนึ่งของประชาธิปไตย แต่การเลือกตั้งอย่างเดียว โดยที่ไม่คำนึงถึงอนาคตของประเทศและเรื่องอื่นๆ เป็นความคิดที่ถูกต้องหรือไม่พบว่าร้อยละ73.52 ระบุว่า เป็นความคิดที่ไม่ถูกต้องเพราะการเลือกตั้งไม่ใช่ทางออกหรือสิ่งที่สำคัญที่สุด อนาคตของประเทศชาติไม่ได้ขึ้นอยู่กับการเลือกตั้งเพียงอย่างเดียว ขึ้นอยู่กับปัจจัยและองค์ประกอบหลายประการ ขณะที่ร้อยละ 14.96 เป็นความคิดที่ถูกต้องเพราะควรเคารพสิทธิและเสียงของประชาชนตามระบอบประชาธิปไตย ต้องเลือกผู้นำเข้ามาก่อน แล้วค่อยมาแก้ไขปัญหาของประเทศ เมื่อถามถึงความคิดเห็นของประชาชนเกี่ยวกับการให้โอกาสกับกลุ่มนักการเมืองที่มีพฤติกรรมไม่เหมาะสมในทุกกรณีกลับเข้ามาสู่การเลือกตั้งอีก พบว่าร้อยละ 69.28 ระบุว่าไม่ควรเพราะนักการเมืองที่ไม่ดีหรือมีพฤติกรรมไม่เหมาะสม ไม่ควรได้รับอำนาจให้กลับเข้ามาทำงานอีก หากใช้อำนาจในทางที่ไม่ดี ก็จะก่อให้เกิดผลเสียกับประเทศ ร้อยละ 11.12 ระบุว่าควรเพราะทุกคนย่อมได้รับโอกาสในการปรับปรุงตัวและอาจจะเปลี่ยนไปในทิศทางที่ดีขึ้น ร้อยละ 17.52 ควรดูเป็นรายกรณีไป.  ",neutral
125,125,"""มีชัย""อ้างปฏิรูปต้องยอมเจ็บกันบ้าง  ",https://www.dailynews.co.th/politics/578389,2017-06-07T14:06:42.080Z,“มีชัย”รับกรธ.ชง3แนวทางให้กมธ.สนช.ตัดสินเซตซีโรกกต. อ้างปฏิรูปต้องยอมเจ็บกันบ้าง  เชื่อสรรหา 7 กกต.ใหม่ ไม่กระทบเลือกตั้ง ย้ำดูรายองค์กร - กสม.คิวต่อไป ป้อง9รมต.รธน.ละเว้นให้แล้ว  ,"เมื่อวันที่ 7 มิ.ย. ที่รัฐสภา นายมีชัย ฤชุพันธุ์ ประธานคณะกรรมการร่างรัฐธรรมนูญ (กรธ.) กล่าวถึง ข้อเสนอการแก้ไขร่างพระราชบัญญัติประกอบรัฐธรรมนูญ (พ.ร.ป.)ว่าด้วยกรรมการการเลือกตั้ง (กกต.) ที่ให้เซตซีโร่กกต. จากคณะกรรมาธิการ (กมธ.) วิสามัญของสภานิติบัญญัติแห่งชาติ (สนช.) ว่า จากที่ฟังคำบอกเล่าของ นายภัทระ คำพิทักษ์ และนายปกรณ์ นิลประพันธ์ 2 กรธ.ที่เป็นกมธ.วิสามัญพิจารณาร่างพ.ร.ป.ว่าด้วยกกต. นั้น ข้อเสนอเซตซีโร กกต. เกิดจากการติดขัดในที่ประชุมกมธ. ไม่รู้จะไปทางไหน เนื่องจากกรธ.เสนอให้พิจารณาตามคุณสมบัติ แต่ก็ยังมีสนช.บางส่วนเสนอให้ กกต.ชุดเดิมอยู่ทำหน้าที่ต่อไปจนครบวาระ กมธ.จึงให้กรธ.เสนอทางออก จึงให้ความเห็นไป 3 ทางคือ 1.เซตซีโรทั้งหมด 2.ดูตามคุณสมบัติ และ3.ให้กกต.ชุดเดิมอยู่ต่อจนครบวาระ เมื่อพูดคุยกันที่ประชุมจึงทีข้อตกลงให้เซตซีโร่ เมื่อกรธ.ทราบแนวแทางเซตซีโร่ของกมธ. ก็รู้สึกเห็นด้วยว่า สามารถทำได้โดยไม่กระทบต่อองค์กรอิสระอื่น เนื่องด้วยเหตุผลที่แตกต่างกันไป นายมีชัย กล่าวว่า การเซตซีโรกกต.ดีที่สุด ก็เพราะมันสอดคล้องต่อรัฐธรรมนูญ พ.ศ.2560 ที่ กกต.คือองค์กรอิสระเดียว ที่มีการเปลี่ยนแปลงเยอะที่สุด ได้แก่ 1.เพิ่มจำนวนจาก 5 คน เป็น 7 คน 2. กำหนดที่มาที่ไปและสัดส่วนอย่างชัดเจน ต่างจากรัฐธรรมนูญ 2540 และ 2550 ที่ไม่ได้กำหนดคุณวุฒิ ขอแค่มีความเป็นกลาง ซึ่งที่มาที่ไปแบบนี้ ป.ป.ช.และศาลรัฐธรรมนูญ มีการกำหนดไว้ชัดเจนในรัฐธรรมนูญฉบับที่ผ่านมา 3. เพิ่มอำนาจหน้าที่มากขึ้น คุณวุฒิที่มาที่ไปกกต.จึงสำคัญ และ 4.การทำหน้าที่และบทบาท กกต. มีลักษณะเป็นเชิงรุกมากกว่าเชิงรับ ไม่ต้องรอคนร้องเรียน ก็สามารถลุกไปตรวจสอบเองได้ เปลี่ยนกกต.จังหวัดให้เป็นมือไม้ของกกต. ด้วยเหตุนึ้ การเซตซีโร่ กกต.จึงดีกว่าแนวทางที่กรธ.เสนอไป และไม่ขัดกับรัฐธรรมนูญ  ประธานกรธ. กล่าวอีกว่า ข้อผิดพลาดอีกอย่างหนึ่งคือ รายงานการรับฟังความเห็นต่อร่างกฎหมายลูกกกต.ของกรธ. ในมาตรา 70 เกี่ยวกับวาระการดำรงตำแหน่งกกต. ทีมีประชาชนทั่วไปเสนอให้ เซตซีโร่กกต. แล้วช่องผลการพิจารณาของกรธ.ระบุว่า ไม่สอดคล้องกับเจตนารมย์ ส่วนข้อเสนอของสปท.ในมาตราเดียวกัน ให้พิจารณาตามคุณสมบัติกกต.ในรัฐธรรมนูญ แล้วผลการพิจารณาของกรธ.ระบุว่า สอดคล้องต่อเจตนารมย์ นั้น ตรงนี้เป็นการเขียนผิด ไม่เกี่ยวกับเจตนารมย์  ซึ่งเจตนารมย์ต้องเป็นไปตามรัฐธรรมนูญ ที่ไม่ใช่เจตนารมย์ตามร่างกฎหมายลูก จึงอาจทำให้คนเข้าใจผิดได้ “หากจะโทษกรธ.ว่าเปลี่ยนใจ ก็โทษได้ แต่ก็อย่างที่เราเคยบอกว่าการทำกฎหมายลูก สุดท้ายจะขึ้นกับสนช. ที่สามารถเปลี่ยนแปลงได้ หากมีเหตุผลและเป็นประโยชน์ต่อส่วนรวม กรธ.ก็ไม่ขัดข้อง ที่กรธ.เห็นด้วยกับกมธ.สนช.ก็เพราะมันจะมีประโยชน์ต่อการเลือกตั้งมากที่สุด ซึ่งยังไม่รู้ว่า การเลือกตั้งจะเกิดขึ้นปลายปี 2561 หรือต้นปี 2562 เมื่อถึงตอนนั้น กกต.ชุดเดิมจะพ้นจากตำแหน่งหลายคน การทำหน้าที่อาจจะสะดุด เพราะต้องทยอยสรรหากกต.เพิ่ม แต่หากเซตซีโร่ สรรหากกต.ใหม่ 7 คนเลย ก็จะไม่สะดุด กกต.ชุดเดิมไม่ได้หลุดทันที แต่ให้รอได้กกต.ใหม่เข้าก่อน ส่วนข้อกล่าวหาว่า เซตซีโร่กกต.แล้วจะลากยาวเลือกตั้งนั้น ไม่จริง เนื่องจากไม่ว่า จะสรรหากกต.ตอนไหน ก็จะใช้เวลาตามกรอบที่วางไว้คือ 90 วัน ไม่กระทบต่อการเลือกตั้ง ที่รัฐธรรมนูญกำหนดไว้ชัดแล้วว่าจะเกิดขึ้นเมื่อไร”ประธานกรธ.กล่าว ผู้สื่อข่าวถามว่า ฝ่ายการเมืองวิจารณ์การเซตซีโรกกต.คือการสืบทอดอำนาจของคสช.ในองค์กรอิสระ นายมีชัย กล่าวว่า ไม่ว่าจะสรรหรองค์กรอิสระตอนไหน กลไกการจะหลุดไปจากอำนาจของฝ่ายบริหาร โครงสร้างคณะกรรมการสรรหากำหนดชัด ให้มาจากประธานศาลฎีกา ประธานศาลปกครอง ประธานสนช. และตัวแทนจากองค์กรอิสระอื่น ที่ไม่ใช่องค์กรที่จะสรรหา และการเลือกต้องใช้มติ 2 ใน 3 เมื่อถามว่า บรรทัดฐานการเซตซีโร่องค์กรอิสระอื่น อย่างป.ป.ช. และศาลรัฐธรรมนูญ ที่คุณสมบัติคณะกรรมการ คล้ายกับกกต. นายมีชัย กล่าวว่า ไม่เกี่ยวกับคุณสมบัติ การเซตซีโร่ต้องขึ้นอยู่กับบทเฉพาะกาล ที่ต้องดูแต่ละองค์กรไป อย่าง กสม.เราต้องการเซตซีโร่ ให้เป็นไปตามหลักการปารีส ผู้ตรวจการแผ่นดินไม่เป็นไร ไม่มีปัญหา แต่สุดท้ายก็ต้องขึ้นกับการพิจารณาของสนช. เมื่อถามย้ำว่า หากไม่เซตซีโร่องค์กรอิสระอื่น ก็จะทำให้มีปลาสองน้ำ นายมีชัย กล่าวว่า “คำว่าปลาสองน้ำไม่ได้หมายถึงคุณสมบัติ แต่หมายถึงที่มา ที่ไป เมื่อเทียบรัฐธรรมนูญฉบับนี้กับรัฐธรรมนูญฉบับปี2540 และปี2550 ที่กรธ.วางที่มาที่ไปตลอดจนอำนาจหน้าที่ของกกต.ต่างไปจากเดิมอย่างชัดเจน ทั้งเรื่องจำนวน โครงสร้าง อำนาจหน้าที่ และภารกิจในการเลือกตั้งจะต้องเข้มมากกว่าเดิมด้วยเพราะต้องทำงานในเชิงรุกเปิดช่องฟ้องศาลรธน.ได้ เมื่อถามว่า หากผู้ได้รับผลกระทบฟ้องศาลรัฐธรรมนูญ จะกระทบโรดแม็พหรือไม่ นายมีชัย กล่าวว่า ไม่กระทบ ใครจะฟ้องก็เป็นสิทธิตามกฎหมาย กฎหมายลูกต้องออกตามรัฐธรรมนูญ เป็นไปตามสภาวะของแต่ละองค์กร ก่อนจะประกาศใช้ศาลรัฐธรรมนูญก็ต้องให้ความเห็นชอบ เมื่อถามว่า เซตซีโรกกต.ทำให้บรรยากาศทางการเมือง ระหว่าง ครม. สนช. สปท. กรธ. และกกต. งัดข้อกัน มีการเดินหน้าตรวจสอบ 9 รัฐมนตรีอาจขัดรัฐธรรมนูญ ฐานถือหุ้นกับเอกชน นายมีชัย กล่าวว่า เขามีอำนาจหน้าที่ ถ้าคิดว่าทำอย่างสุจริตก็ทำไป กรธ.ไม่อยากเข้าไปแทรกกลาง แต่ถ้าเปิดบทเฉพาะกาลดูก็จะพบข้อยกเว้นที่เขียนไว้ให้ครม. สนช. สำหรับสนช.และสปท. ที่ไม่สุขใจกับกรธ.ที่สนับสนุนให้เซตซีโร่ กกต. เราไม่ขัดข้อง เป็นเรื่องต่างคนต่างความเห็น แต่ไม่ใช่พอไม่เห็นด้วยแล้วมาโกรธกัน ""การปฏิรูปมันหลีกเลี่ยงไม่ได้ ที่จะต้องกระทบนั่นนิดกระทบนี่หน่อย โดยเฉพาะการปฏิรูปการเมือง การตรวจสอบต้องเข้มงวดกว่าเดิม เมื่อจะปฏิรูปก็ต้องยอมเจ็บกันบ้าง"" นายมีชัยกล่าว.  ",neutral
126,126,เตือนคนไทยในอังกฤษ ระวังตัวยาวจนพ้นเลือกตั้งผู้ดี ,https://www.dailynews.co.th/politics/578448,2017-06-07T20:00:12.425Z,สถานทูตกำชับคนไทยในอังกฤษให้ระวังตัวยาวจนถึงอังกฤษพ้นช่วงเลือกตั้งแล้ว 2 สัปดาห์ เผยเมืองผู้ดีคุมเข้มความปลอดภัยพื้นที่เสี่ยง และขอให้ปฏิบัติตามคำแนะนำของเจ้าหน้าที่อย่างเต็มที่,เมื่อวันที่ 7 มิ.ย. ผู้สื่อข่าวรายงานว่า สถานเอกอัครราชทูตไทย ณ กรุงลอนดอน ประเทศสหราชอาณาจักร โพสต์ข้อความผ่านทางเฟซบุ๊ก ว่า ภายหลังเหตุการณ์ก่อการร้ายที่สะพานลอนดอน (London Bridge) และตลาดโบโรจ์ (Borough Market) กลางกรุงลอนดอน เมื่อคืนที่ 3 มิ.ย.ที่ผ่านมา  สถานเอกอัครราชทูตไทยฯประเมินสถานการณ์จากแหล่งข้อมูลต่างๆแล้ว เห็นว่า ตั้งแต่ปัจจุบันจนถึงหลังการเลือกตั้งทั่วไปของสหราชอาณาจักรออกไปอีก 1-2 สัปดาห์ ชาวไทยที่พำนักในกรุงลอนดอนและเมืองหลักของสหราชอาณาจักรควรเพิ่มความระมัดระวังในการสัญจรและการเข้าไปในที่ชุมนุมของสาธารณชน  นอกจากนี้ สหราชอาณาจักรมีมาตรการด้านความปลอดภัยเพื่อป้องกัน และระงับเหตุอย่างเข้มข้นในพื้นที่มีความเสี่ยง อาทิ สนามบิน รถไฟใต้ดิน แหล่งท่องเที่ยว สถานบันเทิง สนามกีฬา โรงมหรสพ ฯลฯ ซึ่งอาจก่อให้เกิดความไม่สะดวก และขอให้ความร่วมมือและปฏิบัติตามคำแนะนำของเจ้าหน้าที่ทางการอย่างเต็มที่ รวมทั้งขอให้ความสนใจติดตามข่าวสารต่างๆอย่างใกล้ชิดด้วย นอกจากนี้ สถานเอกอัครราชทูตไทยฯ ได้ปรับปรุงข้อแนะนำสำหรับคนไทยเพื่อเป็นข้อมูลพื้นฐานสำหรับการใช้ชีวิตในสภาวการณ์ต่างๆด้วยสวัสดิภาพ ซึ่งสามารถศึกษาข้อมูลดังกล่าวได้จาก https://bit.ly/2nS2zHT หากมีความประสงค์จะติดต่อกับสถานเอกอัครราชทูตไทยฯ ในกรณีฉุกเฉิน สามารถติดต่อได้ที่หมายเลขโทรศัพท์ 07918651720 ขอบคุณภาพจากเพจ สถานทูตไทย,neutral
127,127,"""ออมสิน""สั่งล้างบางทุจริตเงินบำรุงวัด  ",https://www.dailynews.co.th/politics/578761,2017-06-09T14:00:11.809Z,“ออมสิน”ลั่นปราบทุจริตเงินบำรุงวัด สั่งผอ.สำนักพุทธฯยกทีมแจงข้อมูลก่อนหาทางล้างบาง หนุนแนวทางให้วัดแจงบัญชีทรัพย์สิน  ,เมื่อวันที่ 9 มิ.ย. ที่ทำเนียบรัฐบาล  นายออมสิน ชีวะพฤกษ์ รัฐมนตรีประจำสำนักนายกรัฐมนตรี ให้สัมภาษณ์ถึงกรณีที่เจ้าหน้าที่ตำรวจกองบังคับการป้องกันและปราบปรามการกระทำความผิดเกี่ยวกับการทุจริตและประพฤติมิชอบ (ปปป.) สนธิกำลังตำรวจกองปราบปราม ทหาร เข้าตรวจค้นบ้านของรองผู้อำนวยการสำนักพุทธศาสนาแห่งชาติ (พศ.) ที่จ.สมุทรปราการ ซึ่งพบการโอนเงินสนับสนุนอุดหนุนงบประมาณบูรณะวัด เข้าบัญชีของวัดแล้วเรียกเก็บเงินคืน (เงินทอน) จากวัดทั่วทุกภาคของประเทศ เบื้องต้นพบการทุจริตเป็นเงินกว่า 60 ล้านบาท ว่า การเข้าตรวจค้นดังกล่าวเป็นการขยายผลเรื่องเดิมที่ผู้บริหารระดับสูงของ พศ.ประมาณ 10 คน ถูกสอบสวนพบว่าเกี่ยวข้องกับเรื่องทุจริตเงินทอนประมาณ 60 ล้านบาท  ทั้งนี้ พ.ต.ท.พงศ์พร พราหมณ์เสน่ห์ ผู้อำนวยการพศ. ได้โทรศัพท์มารายงานตนทราบข้อมูลเบื้องต้นว่า จากการเข้าตรวจค้นดังกล่าว พบสลิปการโอนเงิน ซึ่งรองผอ.พศ.ระบุว่าเป็นการโอนเงินในธุรกิจส่งออกเครื่องเงินที่เป็นกิจการของครอบครัว อย่างไรก็ตามจะต้องให้ผอ.พศ.มารายงานข้อมูลต่างๆให้ตนทราบเพื่อตรวจสอบเหตุผลที่แท้จริงอีกครั้ง  ส่วนการสอบสวนทางวินัยกับผู้ที่เกี่ยวข้องนั้น ต้องรอให้ปปป.สรุปผลและตัดสินก่อนที่จะส่งเรื่องมาให้ พศ.เพื่อตั้งกรรมการสอบวินัย ซึ่งบทลงโทษทางวินัยมีหลายระดับ ไล่ออก ปลดออก ให้ออก แล้วแต่ลักษณะความผิดที่ปรากฏ ผู้สื่อข่าวถามถึงแนวทางการจัดระเบียบการเก็บรายได้เข้าวัด นายออมสิน กล่าวว่า ตอนนี้ยังไม่มีความชัดเจน เพราะต้องให้ผอ.พศ.หารือกับมหาเถรสมาคม(มส.) ก่อน  เมื่อถามย้ำถึงข้อเรียกร้องให้มีการออกกฎหมายกำหนดให้ทางวัดแสดงบัญชีทรัพย์สิน นายออมสิน กล่าวว่า ถ้าเป็นงบประมาณแผ่นดินไม่ว่าใครนำไปใช้ในทางทุจริต ก็ต้องถูกลงโทษ แต่สิ่งที่พูดกันตอนนี้เข้าใจว่าเป็นเงินที่วัดได้รับจากการรับบริจาคหรือการเรี่ยไร ทั้งนี้ พศ.ต้องหารือกับ มส.ก่อน เพราะถ้าจะให้เราข้ามไปทำเอง คงไม่ถูกต้อง ส่วนตัวเห็นว่าอะไรที่สามารถทำให้เกิดความโปร่งใส ตรวจสอบได้ มันก็ดีทั้งนั้น แต่ อะไรที่ถูกปกปิดไว้ก็ทำให้คนสงสัยไปได้เรื่อยๆ ต่อข้อถามถึงการแก้ปัญหาเรื่องเงินทอนที่เป็นการทุจริตงบประมาณที่พศ.จัดสรรให้แก่วัด นายออมสิน กล่าวว่า เรื่องเงินทอนหรือการทุจริตงบประมาณทำไม่ได้ทั้งนั้น และต้องไม่ปล่อยให้เกิดเป็นประเพณีในองค์กรได้อีกต่อไป ต้องถูกสะสางเด็ดขาด เพราะนายกรัฐมนตรีก็ไม่ยอมให้เกิดขึ้น ถ้าพบการกระทำผิดลักษณะนี้ก็ต้องถูกจัดการขั้นเด็ดขาด ถ้าผอ.พศ.ตรวจสอบพบความผิดปกติ ก็ต้องดำเนินการอย่างหนึ่งอย่างใดเพื่อให้ปรากฏข้อเท็จจริง ทั้งนี้ตนสั่งการให้ผอ.พศ.และคณะรีบมาชี้แจงข้อมูลทั้งหมดว่ามีอะไร อย่างไร และจะแก้ไขอย่างไร ตนปล่อยเรื่องทุจริตแบบนี้ไว้ไม่ได้ มิฉะนั้นตนคงอยู่ไม่ได้เหมือนกัน เมื่อถามถึงกรณีที่ผอ.พศ.ระบุว่าการทุจริตโดยเรียกเงินทอนจากงบประมาณอุดหนุนที่ให้วัด สูงถึง 3 ใน 4 ส่วน นายออมสิน กล่าวว่า ตัวเลขสูงมากขนาดนั้นเชียวหรือ ถ้าเกิดขึ้นจริง ถือว่าเหิมเกริมมาก แต่คนที่ทำผิดต้องอยู่ไม่ได้ ต้องเล่นกันเต็มเหนี่ยว อย่างไรก็ตามขอให้ผอ.พศ.นำข้อมูลมาชี้แจงให้ตนทราบก่อน.  ,neutral
128,128,แปะมือรุมคำถาม4ข้อ'บิ๊กตู่' ส่อสืบอำนาจ-กดดันตัวเอง ,https://www.dailynews.co.th/politics/576944,2017-06-03T22:06:07.109Z,“ชูศักดิ์” ตอบคำถาม 4 ข้อ “บิ๊กตู่” ส่อสืบอำนาจชัดเจน วอนเคารพเสียงปชช. ปล่อยตามกลไกปชต. สะท้อนว่า 3 ปี ล้มเหลว “อภิสิทธิ์”  เชื่อคำถามย้อนกดดัน คสช.เอง  ,เมื่อวันที่ 30 พ.ค. นายชูศักดิ์ ศิรินิล ประธานคณะทำงานฝ่ายกฎหมายพรรคเพื่อไทย กล่าวถึงคำถาม 4 ข้อของพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) ว่า สะท้อนว่า 3 ปีที่ผ่านมา ล้มเหลว โดยคำถามที่ 1.ก่อนอื่นก็ต้องถามกลับไปว่าท่านมีสิทธิที่จะตั้งคำถามนี้หรือไม่ รัฐบาลนี้ดูแนวโน้มจะสืบทอดอำนาจเพราะรัฐธรรมนูญมีกับดักเต็มไปหมด ทั้งส.ว. แต่งตั้ง 250 คน นายกฯไม่จำเป็นต้องเป็นส.ส. กำหนดยุทธศาสตร์ชาติไว้ล่วงหน้า 2.หากไม่ได้ตามข้อ 1. จะทำอย่างไร ในส่วนของพวกเราคงจะทำหน้าที่ไปตามครรลองของระบอบประชาธิปไตยตามรัฐธรรมนูญที่กำหนดไว้ ไม่ทำอะไรที่นอกเหนือกติกาประชาธิปไตย จะไม่สนับสนุนให้มีการยึดอำนาจเพราะการมีประชาธิปไตยที่สมบูรณ์คือหนทางในการแก้ปัญหาของประเทศ นายชูศักดิ์ กล่าวอีกว่า 3.การเลือกตั้งคือการยอมรับอำนาจของประชาชน เป็นหลักสากล การให้สภาแต่งตั้งมีที่มาจากการรัฐประหารเป็นผู้ตรากฎหมายยุทธศาสตร์ชาติหรือกฎหมายปฏิรูปประเทศ เห็นได้ชัดเจนว่ามีธรรมาภิบาลแล้วหรือ และ4.ท่านคิดว่ากลุ่มนักการเมืองที่มีพฤติกรรมไม่เหมาะควรจะมีโอกาสเข้ามาสู่การเลือกตั้งอีกหรือไม่ ที่ถูกที่ควรคือเมื่อประชาชนเขาตัดสินใจอย่างไรแล้วก็ต้องเคารพการตัดสินใจของเขา ทางออกของปัญหานี้คือให้ความเคารพกติกา ให้กระบวนการประชาธิปไตยทำงานของมันไป ทหารหยุดแทรกแซงทางการเมือง ด้านนายอภิสิทธิ์ เวชชาชีวะ หัวหน้าพรรคประชาธิปัตย์ กล่าวว่า นายกฯไม่อยากฟังจากนักการเมือง แต่เห็นว่าถ้าเป็นการตั้งคำถามเพื่อกระตุ้นให้ได้รัฐบาลที่ดี มีธรรมาภิบาลหลังการเลือกตั้ง ก็เป็นสิ่งที่ดี แต่คำถามนี้มาในจังหวะที่แปลก เพราะคำถามหลายข้อ คนที่จะต้องตอบคือคณะกรรมการร่างรัฐธรรมนูญ(กรธ.) ซึ่งเป็นผู้จัดทำกติกา เมื่อนายกฯตั้งคำถามแบบนี้ก็อาจสะท้อนว่าไม่มั่นใจ “ผมไม่กดดันกับคำถามของนายกฯ เพราะบริหารโดยยึดหลักธรรมาภิบาลอยู่แล้ว แต่คิดว่าคำถามของนายกฯจะย้อนกลับไปกดดันคสช.เอง เพราะถ้าไม่สามารถตอบคำถามเหล่านี้ได้ ก็จะกลายเป็นว่าสิ่งที่คสช.ทำมาก็ไม่สำเร็จ ส่วนคำถามที่บอกว่าเลือกตั้งแล้วจะได้รัฐบาลที่มีธรรมาภิบาลหรือไม่นั้น การได้มาซึ่งผู้มีอำนาจไม่มีหลักประกันว่าจะได้ธรรมาภิบาลไม่ว่าจะมาจากการเลือกตั้ง สรรหา หรือปฏิวัติรัฐประหาร  แต่โอกาสที่จะได้ถ้ามีประชาธิปไตยต่อเนื่องมีมากกว่าการผูกขาดอำนาจ จึงไม่ควรสับสน”นายอภิสิทธิ์กล่าว เมื่อถามถึงกรณีที่นายพิชัย รัตตกุล อดีตหัวหน้าพรรคประชาธิปัตย์ เสนอแนวคิดให้พรรคการเมือง 4 พรรคจับมือกันเพื่อสกัดทหาร นายอภิสิทธิ์ กล่าวว่า พรรคการเมืองจะจับมือก็ได้ก็ต่อเมื่อมีอุดมการณ์ที่ตรงกัน จะบอกว่าให้4 พรรคจับมือกันโดยไม่ดูเลยว่าอุดมการณ์และนโยบายของแต่ละพรรคเป็นอย่างไรไม่ได้.    ,red
129,129,"""บิ๊กตู่""ลั่นใครอ้างเส้นนายกฯ คดีค้ามนุษย์เจอโทษ3เท่า ",https://www.dailynews.co.th/politics/577986,2017-06-05T14:00:15.477Z,นายกฯเปิดงานวันต่อต้านการค้ามนุษย์ปี 60 ย้ำแก้ปัญหาครบวงจร ขอทุกฝ่ายร่วมมือ อย่ามัวทะเลาะกันเอง กำชับ จนท. ทำสำนวนเข้ม ใครอ้างเส้น นายกฯเพิ่มโทษ 3 เท่า ลั่นไม่ยอมให้ใครมาเหยียบย่ำศักดิ์ศรี ทหาร-ตร.-จนท.  ,"เมื่อวันที่ 5 มิ.ย. ที่ทำเนียบรัฐบาล พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) เป็นประธานเปิดงานวันต่อต้านการค้ามนุษย์ ประจำปี 2560 พร้อมมอบรางวัลผู้ปฏิบัติงานหน่วยงานและสื่อมวลชนดีเด่น ด้านการป้องกันและปราบปรมการค้ามนุษย์ และผู้ชนะรางวัลการประกวดภาพวาดเด็กและเยาวชน หัวข้อประเทศไทยปลอดภัยจากการค้ามนุษย์ โดยกล่าวตอนหนึ่งว่า รัฐบาลได้ดำเนินการแก้ไขปัญหาค้ามนุษย์มากว่า 3 ปี ซึ่งทุกคนมีส่วนร่วมในการแก้ปัญหาปัญหาป้องกันและปราบปรามการค้ามนุษย์ที่ถือเป็นภัยต่อความมั่นคงของชาติ จึงได้ประกาศให้วันที่ 5 มิ.ย. ของทุกปี เป็นวันต่อต้านค้ามนุษย์ และในปี 2557 ได้กำหนดเป็นวาระแห่งชาติ เพื่อให้ทุกส่วนตระหนักในการแก้ไขปัญหาอย่างครบวงจร ทั้งนี้ที่ผ่านมาได้เร่งดำเนินการอย่างเต็มที่ แต่ต้องระวังในการใช้กฎหมายเพื่อให้ไทยปลอดจากการค้ามนุษย์ ตามมาตราขั้นต่ำของกฎหมาย TVPA และ การจัดระดับรายงานการค้ามนุษย์ หรือ ทริปรีพอร์ต ""เราต้องทำให้ได้ ทะเลาะกันเองอยู่ได้ อายเขาไหม เพราะ 3 ปีที่ผ่านมาเราแก้ปัญหามาตลอดและต้องทำให้ดีที่สุด และกำหนดให้เป็นวาระแห่งชาติ ทำหลายอย่าง และต้องทำให้คนเหล่านี้เข็ดหลาบ ไม่ให้เข้าวงจรเหล่านี้อีก ทุกคนทั้งเจ้าหน้าที่ เหยื่อ ต้องช่วยกัน แม้จะยึดทรัพย์สินได้มาก หลายคนอยู่ในวงจรแบบนี้มาตลอด หากรัฐบาลใดไม่ให้ความสำคัญมันก็จะเป็นแบบเดิม จึงหวังว่ารัฐบาลต้อไปให้ความสำคัญไม่ให้ปัญหากลับมาอีก ส่วนการเพิ่มโทษเป็นการแก้ไขปัญหาที่ปลายเหตุ เพิ่มประสิทธิภาพในการทำคดีการทำคดียิ่งมากไม่ใช่ยิ่งยุติ แต่ต้องยิ่งจับต้องยิ่งน้อยลง หรือจับเพิ่มแล้วจับให้หมด และการทำสำนวนต้องไม่ละเลย ไม่หลุดไปได้ แล้วคนไปกล่าวอ้าง ใครบอกมีเส้น ไม่มี ยิ่งเส้นนายกฯให้เพิ่มไป 3 เท่าเลย เส้น คสช.ก็เหมือนกัน"" พล.อ.ประยุทธ์ กล่าว พล.อ.ประยุทธ์ กล่าวด้วยว่า หากพบการใช้แรงงานผิดกฎหมายในธุรกิจจะต้องปิดโรงงานทันที ไม่อย่างนั้นจะมีปัญหาตลอด ทั้งนี้ขอขอบคุณสหรัฐอเมริกาที่เตือนในเรื่องการแก้ปัญหาการค้ามนุษย์ หรือ ไอยูยู ไม่ว่าใครจะเตือนมารัฐบาลพร้อมแก้ไข  จึงขอให้มองว่ารัฐบาลพยายามเต็มที่ในการพัฒนาและปฏิรูปประเทศไปข้างหน้าโดยใช้กฎหมายอย่างเท่าเทียม จึงย้ำให้ทุกหน่วยงานที่เกี่ยวข้องบังคับใช้กฎหมายอย่างจริงจัง ผิดก็ผิดถูกก็คือถูกเป็นหน้าที่ของทุกคนที่ต้องยึดกฎหมาย อย่าให้ฝ่ายการเมืองเข้ามาพูดว่า ทุกอย่างมีกฎหมายถ้าไม่ทำข้าราชการผิด นักการเมืองไม่เกี่ยว แต่รัฐบาลนี้รับผิดชอบทุกอย่างและไม่ปล่อยปละละเลย พล.อ.ประยุทธ์ กล่าวอีกว่า รัฐบาล และกระทรวงการต่างประเทศ ได้ช่วยนำคนที่ถูกจับและลงโทษในต่างประเทศกลับมาได้จำนวนมาก ขอให้เปรียบเทียบว่าแตกต่างหรือไม่กับที่ผ่านมา ขณะเดียวกันขอให้คำนึงในด้านสิทธิมนุษยชนควบคู่ในการประกอบธุรกิจ และอยู่ในกรอบของสหประชาชาติ  ทั้งนี้ การทำงานทุกอย่างขึ้นอยู่กับข้อมูลที่ทันสมัย ต้องทำให้เร็ว และขอขอบคุณสื่อและเอ็นจีโอที่นำข้อมูลมาให้ รวมถึงหน่วยงานที่ให้ความร่วมมือ อย่างไรก็ตามขอฝากเจ้าหน้าที่ทหาร ตำรวจและทุกฝ่ายเอาใจมารวมกัน และใช้เวลาที่มีอยู่ในการร่วมแก้ปัญหาให้ดีที่สุด เชื่อว่าจะสำเร็จอย่างแน่นอน  ""รัฐบาลยืนยันว่าภาพลักษณ์ทุกหน่วยงานจะต้องดีขึ้นทั้งทหาร ตำรวจ ที่ผมยอมไม่ได้หากใครจะมาเหยียบย่ำองค์กร เพราะรัฐบาลนี้ให้ความสำคัญกับศักดิ์ศรีความเป็นมนุษย์ พร้อมขอให้ทุกคนช่วยกันเพราะถือเป็นกุศล ที่ถือให้ทุกคนมีความสุข เรามีศาสนาพุทธ แต่ทำไมยังมีเหตุการร้ายแรง เพราะไม่ได้นำไปสู่การปฏิบัติ สวดมนต์ขอพรอย่างเดียวแต่ไม่เคยให้พรใครเลย ต้องสวดมนต์ให้คนอื่นบ้าง สวดให้บ้านเมืองเรียบร้อย แข็งแรงปลอดภัยปฏิรูปได้ เลือกตั้งได้คนดีมาปฏิรูปบ้านเมือง นั่นเป็นความกังวลของผมไม่ได้ชี้นำใคร ขอให้ทุกคนทำให้คนดีมีโอกาสปกครองบ้านเมือง และให้กำลังใจทุกฝ่าย ซึ่งกำลังใจที่ดีที่สุดคือคำพูด อย่าเสแสร้ง หากพูดเสแสร้งประชาชนก็รู้ ผมไม่มีเสแสร้ง โมโหก็คือโมโหไม่มีเลี้ยงไข้อยู่แล้ว"" พล.อ.ประยุทธ์ กล่าว.  ",yellow
130,130,"""มีชัย""เผยโรดแม็พเดินหน้าเลือกตั้ง ต.ค.61 ",https://www.dailynews.co.th/politics/576896,2017-06-03T22:00:20.646Z,'มีชัย”ชี้โรดแม็พเดินหน้าเลือกตั้ง ต.ค.61 พร้อมนำทีม 'กรธ.'วางพวงมาลา ถวายราชสักการะ รัชกาลที่ 7  ,เมื่อวันที่ 30 พ.ค. บริเวณพระบรมราชานุสาวรีย์ พระบาทสมเด็จพระปกเกล้าเจ้าอยู่หัว รัชกาลที่ 7 หน้าอาคารรัฐสภา 1 นายมีชัย ฤชุพันธุ์ ประธานคณะกรรมการร่างรัฐธรรมนูญ (กรธ.) พร้อมคณะกรธ.ได้วางพวงมาลา ถวายราชสักการะ พระบรมราชานุสาวรีย์ รัชกาลที่ 7 เนื่องในวันระลึกพระบาทสมเด็จพระปกเกล้าเจ้าอยู่หัว ภายหลังการวางพวงมาลา นายมีชัย ได้นำคณะกรธ. เยี่ยมชมพิพิธภัณฑ์รัฐสภา และชมนิทรรศการรัฐธรรมนูญแห่งราชอาณาจักรไทย 2560  ซึ่งสำนักงานเลขาธิการสภาผู้แทนราษฎรจัดทำ เพื่อนำเสนอเกี่ยวกับความเป็นมาและกระบวนการจัดทำรัฐธรรมนูญฉบับใหม่ รวมถึงบอร์ดนิทรรศการเกี่ยวกับการเดินหน้าสู่การเลือกตั้ง ที่ระบุว่าจะเกิดขึ้นในเดือนต.ค.2561 ทั้งนี้นายมีชัย ระบุว่าโรดแม็พที่เดินหน้าสู่การเลือกตั้ง อาจจะอยู่ในช่วงเดือนต.ค.หรืออาจมีการขยายเวลาไปนิดหน่อย จากนั้นนายมีชัย ให้สัมภาษณ์ ว่า ความคืบหน้าการจัดทำร่างพระราชบัญญัติประกอบรัฐธรรมนูญ (พ.ร.ป.) ล่าสุดจะเข้าสู่การพิจารณาร่าง พ.ร.ป.ว่าด้วยวิธีพิจารณาของศาลรัฐธรรมนูญ  หลังจากที่กรธ.พิจารณาร่าง พ.ร.ป.ว่าด้วยคณะกรรมการสิทธิมนุษยชนแห่งชาติ (กสม.) เสร็จแล้วเมื่อวันที่ 29 พ.ค.ที่ผ่านมา โดยสาระสำคัญที่มีการปรับปรุง คือกระบวนการได้มา กสม. ที่กำหนดให้มีองค์กรที่หลากหลาย อาทิ สื่อมวลชน มีสิทธิเสนอชื่อบุคคลให้คัดเลือกได้ ทั้งนี้เพื่อให้สอดกับหลักการว่าด้วยสิทธิมนุยชนสากลด้วย.,neutral
131,131,มท.1ชี้รับฟัง4คำถามนายกฯใช้เลขบัตรปชช.ป้องสวมสิทธิ ,https://www.dailynews.co.th/politics/577442,2017-06-03T18:21:02.782Z,มท.1แจงภารกิจรับฟังความเห็น4คำถามนายกฯ แนะวอร์คอินเข้าศูนย์โดยตรงป้องกันผิดเพี้ยน ชี้ใช้เลขบัตรประจำตัว 13 หลักป้องพวกไม่หวังดี-สวมสิทธิ  ลั่นไม่สามารถสั่งการศูนย์ฯทำข้อมูลได้  ,เมื่อวันที่ 2 มิ.ย. ที่สโมสรทหารบก วิภาวดี พล.อ.อนุพงษ์ เผ่าจินดา รมว.มหาดไทย ให้สัมภาษณ์ก่อนการประชุมมอบนโยบายผู้ว่าราชการจังหวัดทั่วประเทศถึงการดำเนินงานเกี่ยวกับคำถาม 4 ข้อของรัฐบาล ว่า นายกฯ ได้ให้แนวทางว่าเป็นเรื่องการรับฟังความคิดเห็นและให้ศูนย์ดำรงธรรมของกระทรวงมหาดไทยและกรุงเทพมหานครเป็นผู้รับฟังความเห็นซึ่งเป็นภารกิจของศูนย์ดำรงธรรมอยู่แล้ว โดยจะส่งความคิดเห็นของประชาชนให้สำนักนายกรัฐมนตรี 10 วันต่อครั้ง สำหรับวิธีที่จะได้ข้อมูลและความคิดเห็นมีหลายวิธี ซึ่งวันนี้จะหารือกับผู้ว่าราชการจังหวัด(ผวจ.)ว่า วิธีใดทำแล้วจะได้ข้อมูลที่สะท้อนเสียงของประชาชนอย่างแท้จริง จะใช้ช่องทางใดบ้าง พล.อ.อนุพงษ์ กล่าวอีกว่า ซึ่งการใช้ช่องทางคือการให้ข้อมูลจากประชาชนที่เดินเข้ามาศูนย์ดำรงธรรมโดยตรง และกระจายการใช้ศูนย์ดำรงธรรมให้มากที่สุดทั้งศูนย์ดำรงธรรมจังหวัด อำเภอ และตำบลเพื่อที่ประชาชนจะได้สะดวกในการเดินทาง และจะต้องยืนยันหมายเลขบัตรประชาชน 13 หลักเพื่อให้ข้อมูลที่เข้ามาไม่ผิดเพี้ยน ป้องกันพวกไม่หวังดีเพราะเจ้าตัวต้องรับผิดชอบ อีกทั้งยังมีกำนัน ผู้ใหญ่บ้านเป็นคนคอยสอดส่องว่าใครเป็นใคร ทั้งนี้หากใช้ช่องทางโซเซียลมีเดียหรือส่งความเห็นทางไปรษณีย์หรือรับเรื่องผ่าน 1567 ก็อาจจะมีการสวมสิทธิกันได้ การรับฟังความคิดเห็นทางกระทรวงมหาดไทยเราจะไม่ไปชี้แนะอะไรทั้งสิ้น โดยสรุปผล 10 วันต่อครั้ง อย่างไรก็ตามจะหารือกับผวจ.เบื้องต้นว่าใช้เวลาไม่เกิน 1 สัปดาห์เพื่อสร้างความเข้าใจกับผู้ปฏิบัติทั้งหมดไหวหรือไม่ และถ้าเริ่มดำเนินการวันไหนจะแจ้งให้ทราบอีกครั้ง เมื่อถามถึงการป้องกันไม่ให้เจ้าหน้าที่รัฐชี้นำประชาชน พล.อ.อนุพงษ์ กล่าวอีกว่า เจตนาคือนายกฯอยากทราบความคิดเห็นเท่านั้น ไม่ได้ทำโพลอะไร แต่สิ่งหนึ่งที่นายกฯ อธิบายคืออยากให้ทุกคนตระหนักถึงการเลือกตั้ง  เมื่อถามว่าจะมั่นใจได้หรือไม่ว่าคำตอบของประชาชนจะไม่ถูกเปลี่ยนแปลง พล.อ.อนุพงษ์ กล่าวว่า “ได้ ไม่มีใครเขาทำอะไรไม่ดี ถามทำลิงทำไม ผมยืนยันว่าเป็นการรับฟังความคิดเห็นถ้าจะตีค่าว่าเป็นเรื่องเกี่ยวกับการเมืองคงไปห้ามไม่ได้ เพราะเป็นคำถามที่ให้ประชาชนตระหนักถึงความสำคัญของการเลือกตั้ง แต่เราไปบังคับให้ใครเขียนอะไรไม่ได้ อยากให้สื่อช่วยพูดอย่างสร้างสรรค์บ้าง ผมยืนยันผมเป็นรัฐมนตรีไม่สามารถสั่งให้ศูนย์ดำรงธรรมทำข้อมูลได้  สั่งได้เพียงว่าให้สรุปขึ้นมาในระยะเวลาเท่าไร และการดำเนินการให้คนวอร์คอินเข้าไป พร้อมแสดงเลขบัตรประชาชนเพื่อให้ยืนยันตัวตนได้”พล.อ.อนุพงษ์ กล่าว.  ,neutral
132,132,ทอ.จัดงานวันสิ่งแวดล้อมโลก ส่งเสริมเครือข่าย'หัวใจสีเขียว' ,https://www.dailynews.co.th/politics/577911,2017-06-05T10:06:11.865Z,กองทัพอากาศ จัดงานวันสิ่งแวดล้อมโลก ประจำปี 2560 ภายใต้ชื่อ 'ประชารัฐร่วมสร้าง สืบสานพระราชปณิธานพ่อ',"เมื่อวันที่ 5 มิ.ย. พล.อ.อ.มานะ ประสพศรี ผู้ทรงคุณวุฒิพิเศษกองทัพอากาศ เป็นประธานในพิธีเปิดงานวันสิ่งแวดล้อมโลก ประจำปี 2560 ภายใต้ชื่อ ""ประชารัฐร่วมสร้าง สืบสานพระราชปณิธานพ่อ"" ณ อาคารอเนกประสงค์ชาวฟ้า สโมสรนายทหารอากาศชั้นประทวน (ท่าดินแดง) โดย พล.อ.อ.มานะ กล่าวว่า การจัดงานในครั้งนี้ เพื่อน้อมสำนึกในพระมหากรุณาธิคุณและเทิดพระเกียรติพระบาทสมเด็จพระปรมินทรมหาภูมิพลอดุลยเดช ที่พระองค์ได้รับการถวายพระราชสมัญญานาม ""พระบิดาแห่งการอนุรักษ์ ทรัพยากรธรรมชาติและสิ่งแวดล้อม""  นอกจากนี้ ยังเพื่อให้แฟลตทหารอากาศทุ่งสีกัน ได้เป็นชุมชนต้นแบบและเป็นมิตรกับสิ่งแวดล้อม, เพื่อให้ยุทธศาสตร์ ด้านสิ่งแวดล้อมของกองทัพอากาศเป็นแนวทางปฏิบัติเครือข่ายหัวใจสีเขียว(Green@heart), เพื่อสร้างความเข้าใจและประสานความร่วมมือในหน่วยงานที่เกี่ยวข้องด้านสิ่งแวดล้อมทั้งภาครัฐ ภาคเอกชน ภาคประชาชน และเป็นการรณรงค์ประชาสัมพันธ์เชิงรุกในการจัดการด้านสิ่งแวดล้อมของกองทัพอากาศ รวมถึงเพื่อรณรงค์ปลูกฝังจิตสำนึกในการดูแลรักษาสิ่งแวดล้อมให้แก่กำลังพล ครอบครัว นักเรียน นักศึกษา ตลอดจนประชาชนทั่วไป  ทั้งนี้ กองทัพอากาศ โดยคณะกรรมการสิ่งแวดล้อมกองทัพอากาศ ร่วมกับเครือข่ายหัวใจสีเขียว GREEN@HEART กำหนดจัดงานวันสิ่งแวดล้อมโลก ประจำปี 2560 ระหว่างวันที่ 5-7 มิ.ย.60 โดยมีกิจกรรมที่น่าสนใจ อาทิ กิจกรรม ""ทอดผ้าป่าขยะ"" วีดิทัศน์เทิดพระเกียรติ เรื่อง ""รักษ์ธรรมชาติ รักษ์สิ่งแวดล้อม ตามรอยเท้าพ่อ"" การแสดงจากวงดุริยางค์ทหารอากาศ ประกอบเพลงดัดแปลง ""คู่ถัง"" และการนำเสนอโครงการต้นแบบแฟลตทหารอากาศทุ่งสีกัน (OFOP) และการสาธิตทำน้ำหมักชีวภาพจากภาคเอกชน เพื่อนำกลับไปใช้ประโยชน์ในครัวเรือนและชุมชน, การเปิดอบรมเชิงปฏิบัติการ โครงการขยะเหลือศูนย์ (Zero Waste Project) จากบริษัท วงษ์พาณิชย์ จำกัด เป็นต้น.",neutral
133,133,ทอ.ปลุกจิตสำนึกขรก. เป็นมิตรกับสิ่งแวดล้อมโลก  ,https://www.dailynews.co.th/politics/577946,2017-06-05T10:00:10.898Z,กองทัพอากาศ เดินหน้าปลูกจิตสำนึกข้าราชการคัดแยกขยะ สอนให้เป็นมิตรกับสิ่งแวดล้อม ด้าน 'สมไทย' ชี้ขยะคือทองคำอย่าทิ้ง แนะขยะเผาเป็นพลังงานได้,"เมื่อวันที่ 5 มิ.ย. ที่สโมสรนายทหารอากาศชั้นประทวน ได้มีการเสวนาวิชาการ หัวข้อ “ประชารัฐร่วมสร้างมรดกสิ่งแวดล้อม สืบสานพระราชปณิธานพ่อ” โดย ดร.เศกสันต์ อุดมศรี ผู้แทนกระทรวงทรัพยากรธรรมชาติและสิ่งแวดล้อม กล่าวว่า ขยะบ้านเรา 65 เปอร์เซ็นต์ ผิดสุขลักษณะ ส่วนใหญ่จะเปิดบ่อใหม่ตลอด ต่อไปรุ่นหลานจะประสบปัญหาเกิดน้ำใต้ดิน ดูอย่างสิงคโปร์ที่ไม่มีพื้นที่สุดท้ายก็ต้องเอาขยะมาเผา แต่คนส่วนใหญ่ยังคิดว่าขยะคือมลพิษ ทั้งที่ตนอยากจะบอกว่า ขยะเผาได้ และสามารถนำไปเป็นพลังงานได้  ดร.สมไทย วงษ์เจริญ ผู้บริหารบริษัทในเครือวงษ์พาณิชย์ กล่าวว่า ตอนแรกทำอาชีพรับซื้อของเก่า เดินไปบอกแต่ละบ้านให้เอาขนะมาขาย ซึ่งแต่ละบ้านฐานะดี และถ้าบ้านไหนขายขยะกินเป็นสิ่งที่น่าละอาย นี้คืออุปสรรคครั้งแรก จึงต้องคิดกุศโลบายด้วยการเอาของเก่ามาแลกของใหม่ และให้ทุกคนคิดว่า ขยะคือทองคำ ทุกคนมามุ่งสนใจว่าอยู่ที่ไหน ก็คือ อยู่ที่ขยะ แต่ทั้งนี้ อยู่ที่คนมองว่า ขยะมีค่าหรือไม่  ""คนเราต้องรู้จักการแยกขยะ มีบางคนมองเราด้วยความเหยียดหยาม ดูถูก แต่นี้คือ อำนาจแห่งการรีไซเคิล ขยะไม่ตาย เป็นทรัพยากรหมุนเวียน ไม่ตายเหมือนชีวิตคน และผมภูมิใจที่สามารถเปิดสาขาการทำขยะรีไซเคิลที่สหรัฐฯ"" นายสมไทย กล่าว คุณ ณฤมล ธรรมวัฒนะ ประธานกรรมการตลาดยิ่งเจริญ สะพานใหม่ กล่าวว่า ขยะที่ตลาดวันละ 13 ตัน หลังจากที่ไปฟังการจัดการปัญหาขยะ เริ่มใช้สารจุลินทรีย์ ให้เป็นมิตรกับสิ่งแวดล้อม ตลาดไม่มีแมลงสาบ กลิ่นไม่มี ตลาดสะอาดขึ้น แรงบันดาลใจที่ทำเรื่องสิ่งแวดล้อมมาจากพระบาทสมเด็จพระปรมินทรมหาภูมิพลอดุลยเดช ที่ทรงให้แรงบันดาลใจในการดำเนินการดูแลสังคมรอบๆตลาดให้ดี นาวาอากาศเอก ฐากูร นาครธรรพ ผู้แทนกองทัพอากาศ กล่าวว่า การปลูกจิตสำนึกต่างๆช่วยได้มาก การคัดแยกขยะเป็นสิ่งที่ดี และการใช้สารจุลินทรีย์ช่วยให้สิ่งแวดล้อมดี ดังนั้นทางกองทัพอากาศได้สอนให้ชาวบ้านในแฟลตกองทัพอากาศ ทำสินค้าที่เป็นมิตรกับสิ่งแวดล้อม ไม่เป็นพิษ เริ่มให้ข้าราชการกองทัพอากาศทำตั้งแต่ที่ จ.พิษณุโลก จนมาถึงทุ่งสีกัน แต่ทั้งนี้ เราต้องมีกติกาในการอยู่ในชุมชนร่วมกัน การจัดการขยะ ด้วยการคัดแยกขยะ การจัดการน้ำด้วยการใช้จุลินทรีย์ พื้นที่สีเขียวด้วยการปลูกผักปลอดสารเคมี",neutral
134,134,นปช.อัดรธน.-ก.ม.ลูกมุ่งทำลายฝ่ายตรงข้าม ,https://www.dailynews.co.th/politics/578349,2017-06-07T12:06:25.654Z,นปช. เสนอแนวทางเลือกตั้งบริสุทธิ์  วอนเปิดกว้างไม่ใช้ ม. 44 คุม อัด รธน.-กฎหมายลูก มุ่งเป้าทำลายฝ่ายตรงข้าม ชี้แก้ไม่ได้วงจรรัฐประหาร-ฉีกรธน.ไม่จบ  ,เมื่อวันที่ 7 มิ.ย. แนวร่วมประชาธิปไตยต่อต้านเผด็จการแห่งชาติ (นปช.) เผยแพร่เอกสารประเด็น การเลือกตั้งที่บริสุทธิ์เที่ยงธรรม ทัศนะของผู้ที่มีบทบาทเกี่ยวข้องต่อคณะกรรมาธิการการเมือง สภานิติบัญญัติแห่งชาติ (สนช.)  โดยเนื้อหาระบุตอนหนึ่ง ว่า ในการจัดการเลือกตั้ง ต้องเป็นการเลือกตั้งในระบอบประชาธิปไตยที่มีพระมหากษัตริย์ทรงเป็นประมุขที่อำนาจเป็นของประชาชนอย่างแท้จริง เป็นการเลือกตั้งที่มีธรรมาภิบาล เป็นการเลือกตั้งในบรรยากาศที่ประชาชนทุกส่วนมีสิทธิเสรีภาพในการแสดงความคิดเห็น วิพากษ์วิจารณ์และสนับสนุนแนวทางนโยบายและกลุ่มการเมืองอย่างเท่าเทียมกัน เป็นบรรยากาศที่เปิดกว้าง ไม่มีการนำกฎหมาย คำสั่ง และรัฐธรรมนูญชั่วคราวโดยเฉพาะมาตรา 44 มาบังคับใช้                 “รัฐธรรมนูญ กฎหมายลูกและองค์กรอิสระ มุ่งเป้าโจมตีไปที่นักการเมือง พรรคการเมือง มีบทลงโทษอย่างเข้มงวดจนกลายเป็นความโน้มเอียงที่ไม่ยึดหลักความเสมอภาค และเปิดโอกาสให้กลั่นแกล้งปฏิปักษ์ทางการเมืองที่มาจากการเลือกตั้ง จนอาจเป็นอุปสรรคต่อพัฒนาการทางการเมืองในระบอบประชาธิปไตย ทำให้คนมีอุดมการณ์เพื่อประเทศชาติประชาชนที่มีคุณภาพไม่เข้าสู่การเมืองในระบบพรรคและประชาชนทั่วไปมีทัศนคติด้านลบต่อนักการเมือง พรรคการเมือง เป็นเรื่องน่ากังวลว่าสถานการณ์การเมืองในอนาคตจะถอยหลังมิอาจเดินหน้าได้ ทำให้อยู่ในวงจรรัฐประหาร แล้วก็ฉีกรัฐธรรมนูญ เขียนรัฐธรรมนูญใหม่ แล้วก็เลือกตั้ง แล้วก็มีปัญหา ทำรัฐประหาร แล้วก็ฉีกรัฐธรรมนูญ ร่างรัฐธรรมนูญใหม่ วนเวียนซ้ำซาก”เอกสารระบุ.,neutral
135,135,กพร.จับมือเอกชนแนะแนวอาชีพผ่านแอพฯ ,https://www.dailynews.co.th/politics/578871,2017-06-10T08:00:19.404Z,“บิ๊กกพร.”พลิกตำราฝึกอาชีพ จับมือเอกชนเปิดตัวแนะแนวอาชีพขาโจ๋ 34 งานโดนใจตลาด ผ่านเว็ปแอปพลิเคชั่น หวังให้ค้นพบตัวเอง ไม่เรียนสะเปะสะปะ จบไปมีงานทำ,"เมื่อวันที่ 10 มิ.ย.นายธีรพล ขุนเมือง อธิบดีกรมพัฒนาฝีมือแรงงาน (กพร.) กล่าวถึงปรับรูปแบบการฝึกอาชีพให้ทันสมัยว่า เมื่อเร็วๆนี้กพร.ร่วมกับนายโยง เชิล โจ ประธาน บริษัท ไทยซัมซุงอิเล็กทรอนิกส์ ลงนามความร่วมมือโครงการแนะนำอาชีพสาชาช่างอุตสาหการ ผ่านเว็ปแอปพลิเคชั่น Samsung Career Discovery “ค้นพบตัวเอง ค้นพบอาชีพ” ซึ่งเป็นการใช้เว็ปแอปพลิเคชั่นประกอบด้วย คู่มือ หลักสูตรการฝึกอบรม เพื่อเป็นเครื่องมือให้นักเรียนค้นพบความถนัดของผู้เรียน และเข้าถึงข้อมูลอาชีพ สามารถวางแผนการเรียนรู้ไปสู่เป้าหมายในอนาคต เพราะปัจจุบันนักเรียนในระดับมัธยมศึกษาตอนต้นต้องเผชิญกับความท้าทายในการเลือกสายการเรียนศึกษาต่อ และบางส่วนยังขาดความรู้ความเข้าใจในตนเองทั้งในด้านความสนใจ ความถนัด ข้อมูลอาชีพ รวมถึงความต้องการของตลาดแรงงาน เมื่อขาดในส่วนนี้ไปนักเรียนหรือเยาวชนหลายคนจะไม่สามารถจินตภาพเกี่ยวกับอาชีพที่มีอยู่หลากหลายในสังคมได้ จึงมักเลือกเรียนในสิ่งที่ไม่ถนัด ไม่เชื่อมโยงกับเป้าหมายชีวิตในอนาคต ทำให้ขาดแรงจูงใจในการพัฒนาตนเอง ส่งผลต่อระบบการศึกษาโดยเฉพาะด้านอาชีวะศึกษาไม่สามารถผลิตแรงงานฝีมือป้อนสู่ตลาด ""กพร.จึงร่วมกับบริษัทดังกล่าวทำโครงการความร่วมมือ แนะนำอาชีพสาชาช่างอุตสาหการ ผ่านเว็บแอปพลิเคชั่น Samsung Career Discovery “ค้นพบตัวเอง ค้นพบอาชีพ ทั้งนี้เว็ปแอปพลิเคชั่น Samsung Career Discovery หรือ SCD ประกอบด้วยแบบสอบถามด้านอาชีพ คู่มือ หลักสูตรการฝึกอบรม วีดีทัศน์แนะนำอาชีพกว่า 30 อาชีพ และความรู้เพิ่มเติมอีก 4 สาขา ได้แก่ ช่างอุตสาหการ สะเต็มศึกษา เกษตรกรรมและธุรกิจสร้างสรรค์ ล่าสุดทั้งสองหน่วยงานร่วมกันการเพิ่มวีดีทัศน์แนะนำอาชีพช่างอุตสาหการ ของนายกรกต นิจอนันต์ ซึ่งเป็นบุคคลต้นแบบ ของกพร.ในสาขาช่างกลึง (CNC Lathe Machine) เป็นเยาวชนที่ผ่านการแข่งขันฝีมือแรงงานนานาชาติ และนายอรัญ ขุนหาญ สาขาช่างเชื่อม เป็นวิทยากรกรมพัฒนาฝีมือแรงงานที่ถ่ายทอดความรู้ให้กับแรงงาน ซึ่งจะทำให้นักเรียนเห็นภาพชัดเจนมากยิ่งขึ้น สามารถวางแผนการเรียนรู้ไปสู่เป้าหมายในอนาคตได้ จึงอยากเชิญชวนให้มาใช้บริการสามารถกันเยอะๆ ซึ่งใช้บริการได้ที่เว็ป www.samsungslc.org www. Samsungslc/scd และ www.facebook.com/samsungslc” อธิบดีกพร. กล่าว.",neutral
136,136,'กรมชลฯ' เร่งช่วยเหลือชาวนากู้ท่วมน้ำกว่า 3 หมื่นไร่ ,https://www.dailynews.co.th/politics/577638,2017-06-03T18:41:57.537Z,'อธิบดีกรมชลฯ' พร้อมช่วยชาวนาทันทีสั่งระดมเครื่องสูบน้ำ เครื่องผลักดันน้ำกว่า50 เครื่อง เร่งระบายน้ำลงแม่น้ำท่าจีน ออกทะเลกู้นาข้าวท่วมน้ำ 3 หมื่นไร่ ทุ่งสองพี่น้องจ.สุพรรณบุรี ทุ่งเจ้าเจ็ด บางยี่หน พระนครศรีอยุธยา ชี้เก็บน้ำเหนือเข้าเขื่อนให้มากที่สุด ลดระบายเหลือ 10 ล้านลบ.ม.ต่อวัน จาก 40 ล้านลบ.ม.ไม่ปล่อยมากระทบกรุงเทพฯ  ,เมื่อวันที่ 3 มิ.ย.นายสัญชัย เกตุวรชัย อธิบดีกรมชลประทาน กล่าวว่า ขณะนี้ได้สั่งการให้นำเครื่องไปช่วยสูบน้ำท่วมจากนาข้าวกว่า 3 หมื่นไร่ ในพื้นที่ลุ่มต่ำทุ่งอ.สองพี่น้อง จ.สุพรรณบุรี ทุ่งเจ้าเจ็ด -บางยี่หน อ.เสนา  จ.พระนครศรีอยุธยา ที่เกิดฝนตกหนักสะสมในพื้นที่ ได้ให้ผอ.สำนักชลประทานที่ 11 เร่งสูบน้ำออกจากนาข้าวช่วยชาวนาที่เดือดร้อนโดยเร็วที่สุด ได้ระดมเครื่องสูบน้ำกว่า 50 เครื่อง พร้อมเครื่องผลักดันน้ำ ระบายออกพื้นที่นาข้าว ซึ่งส่งเครื่องไปพร้อมน้ำมันให้ด้วยเพื่อพร้อมช่วยชาวนา โดยระบายน้ำออกทะเลทางแม่น้ำท่าจีน ตนสั่งให้ผอ.สำนักชลประทานลงพื้นที่ดูแลอย่างใกล้ชิดช่วยพื้นที่เกษตร แก้ไขน้ำท่วมนาเป็นพื้นที่ลุ่มต่ำจากฝนตกสะสมไม่ใช่น้ำเหนือหลากมา และเหตุที่ระบายได้ช้า ได้รับผลจากน้ำทะเลหนุนสูงมา 2-3 วันที่ผ่านมา คาดว่าวันที่ 6 มิ.ย.สถานการณ์น้ำท่วมที่ลุ่มจะกลับเป็นปกติถ้าไม่มีฝนตกซ้ำและจะเข้าสำรวจหากเสียหาย ทั้งนี้รัฐจะชดเชยให้ตามเกณฑ์การช่วยเหลือของกระทรวงการคลัง นายสัญชัย กล่าวอีกว่า สำหรับสถานการณ์น้ำเหนือมีปริมาณไหลผ่านจ.นครสวรค์ 1 พันลบ.ม.ต่อวินาที ระบายปล่อยท้ายเขื่อนเจ้าพระยา ประมาณ 700 ลบ.ม.ต่อวินาที ซึ่งยังไม่ทำให้ท่วมพื้นที่ท้ายเขื่อน โดยปริมาณน้ำอ.บางไทร ก่อนเข้ากรุงเทพฯ ยังอยู่ระดับ 800 ลบ.ม.ต่อวินาที ยังไม่มีผลกระทบระดับลำน้ำยังต่ำกว่าตลิ่งมาก โดยแม่น้ำเจ้าพระยา รับได้ถึง 3.5 พันลบ.ม.ต่อวินาที ในส่วนกรมอุตุนิยมวิทยา ระบุว่าจะมีฝนตกวันที่ 5-6 มิ.ย. เป็นฤดูฝนปกติ จากอิทธิพลมรสุมตะวันตกเฉียงใต้ จะตกประมาณ 30-40 เปอร์เซ็นต์ของพื้นที่ตามภาคต่างๆ ไม่มีปริมาณฝนเข้มเหมือนต้นฤดู จากฝนตกเดือนพ.ค.ถือเป็นเรื่องดีได้น้ำเข้าเขื่อนมากกว่าปีที่แล้ว 8 พันล้านลบ.ม.เขื่อนขนาดกลาง 448 แห่ง ขนาดใหญ่ทั่วประเทศ 34 แห่ง ทำให้การเพาะปลูกรอบแรกมีเพียงพอใช้น้ำฝนเป็นหลัก พร้อมกับลดการระบายน้ำจาก 4 เขื่อนหลัก เหลือ 10 ล้าน ลบ.ม.ต่อวัน จากเดิมระบาย 40 ล้านลบ.ม. เนื่องจากฝนตกมากได้ทดน้ำเข้าระบบมาส่งพื้นที่เกษตรกำลังปลูก โดยช่วงนี้เก็บน้ำไว้ในเขื่อนมากที่สุด  และไม่ให้น้ำเหนือมากระทบกรุงเทพ.   ,neutral
137,137,"""เลขาฯส.ป.ก.""จ่อถกก.พลังงานปมใช้ทรัพยากรในพื้นที่ส.ป.ก.  ",https://www.dailynews.co.th/politics/578735,2017-06-09T12:00:16.043Z,'เลขาธิการส.ป.ก.'ระบุบริษัทสำรวจปิโตรเลียม 4 แห่งในพื้นที่ส.ป.ก.ไม่อนุญาตให้สำรวจต่อ ยันไม่มีระเบียบรองรับ ชี้ระยะเวลาสำรวจเพียงปีต่อปี เท่านั้น เล็งหารือกระทรวงพลังงาน เผยต้องนับหนึ่งใหม่ทั้งหมดในการใช้ทรัพยากรในพื้นที่ส.ป.ก.   ,"เมื่อวันที่ 9 มิ.ย. นายสมปอง อินทร์ทอง เลขาธิการสำนักงานปฎิรูปที่ดินเพื่อเกษตรกรรม (ส.ป.ก.)เปิดเผยกรณีตรวจสอบพื้นที่ส.ป.ก.ในพื้นที่ 4 จังหวัด ที่อนุญาตให้บริษัทสำรวจแหล่งปิโตรเลียม ว่า หลังจากศาลปกครองสูงสุด มีคำสั่งยกเลิกระเบียบของคณะกรรมการปฎิรูปที่ดิน(คปก.)ใช้ทรัพยากรในพื้นที่ ขัดต่อเจตนารมย์ของกฎหมายส.ป.ก. ได้สั่งให้มีการตรวจสอบ โดยเบื้องต้นพบว่ามี4 บริษัทที่ได้รับอนุญาตสำรวจแหล่งน้ำมันในพื้นที่ส.ป.ก.และยังอยู่ในระหว่างขั้นตอนสำรวจหาน้ำมัน ซึ่งมีระยะเวลาเพียงปีเดียว ดังนั้นเมื่อครบปีก็จะขอสำรวจต่อไม่ได้แล้วเพราะไม่มีระเบียบรองรับ ที่ผ่านมามีหลายบริษัทขอเข้าสำรวจสินแร่ ซึ่งสินแร่มีกระจายทั่วไปซึ่งส.ป.ก.ยังไม่มีการอนุญาต  นายสมปอง กล่าวอีกว่า การอนุญาตสำรวจขึ้นกับกรมพลังงาน กระทรวงพลังงาน แต่การยินยอม ให้เข้าพื้นที่ขึ้นอยู่กับส.ป.ก.อยู่ในอำนาจของเลขาธิการฯส.ป.ก. ทั้งนี้จากข้อมูลได้รับรายงานว่าพื้นที่ส.ป.ก.จ. เพรชบูรณ์ พิจิตร พิษณุโลก เลย กำแพงเพชร สุโขทัย มีสายแร่ สายน้ำมัน สายทองคำ หากเป็นนโยบายที่เกิดประโยชน์ต่อสาธารณะก็สามารถแก้กฎหมายปฎิรูปที่ดิน ให้สามารถดำเนินการใช้ประโยชน์ทรัพยากรในพื้นที่ ส.ป.ก. โดยไม่ขัดเจตนารมย์ หรือออกมาตรา 44 มารองรับ  ""ขณะนี้บริษัทใดที่ดำเนินการมาก่อนมีคำพิพากษาก็ยังทำต่อไปได้ แต่ถ้ายื่นคำขอมาก่อน หรือมาตอนนี้ ต้องหยุดทั้งหมดเนื่องจากระเบียบใช้ไม่ได้แล้วบริษัทที่มีปัญหาอยู่คือบริษัท 4 แห่ง เพียงแค่ดำเนินการสำรวจเท่านั้น ทางจังหวัดต้องลงพื้นที่ ไปวัดระวางพื้นที่ให้ชัดเจน และถ้าบริษัทจะฟ้องร้องยังไม่ได้เพราะไม่เสียหายอะไรเลย ค่าภาคหลวง ก็ไปจ่ายตอนขุดเจาะ  การสำรวจยื่นคำขอปีต่อปี ถ้าเราดูแล้วไม่เหมาะสมก็ไม่ให้สำรวจในปีต่อไป โดยสัปดาห์หน้าจะหารือกับกรมเชื้อเพลิง กระทรวงพลังงาน เพื่อดำเนินการตามคำสั่งศาล ที่จะต้องเริ่มนับหนึ่งใหม่ทั้งหมด ในเรื่องการใช้ทรัพยากรในพื้นที่ ส.ป.ก. ทั้งสินแร่ น้ำมัน ทองคำ และเรื่องพลังงาน แต่อาจมีบางเรื่อง เช่นกังหันลม ยังใช้มาตรา30 วรรค5 ตามระเบียบประกาศกระทรวงเกษตรฯยังใช้ได้อยู่""นายสมปอง กล่าว.  ",neutral
138,138,แรงงาน-กต.ตั้งทีมติดตามสถานการณ์ตะวันออกกลาง ,https://www.dailynews.co.th/politics/578365,2017-06-07T12:00:14.521Z,“บิ๊กบี้” ห่วง  แรงงานไทยในตะวันออกกลาง จับมือกต. ตั้งทีมติดตามสถานการณ์ ย้ำ ยังไม่มีปัญหา ขออย่ากังวล  ,"เมื่อวันที่ 7 มิ.ย. ม.ล.ปุณฑริก สมิติ ปลัดกระทรวงแรงงาน กล่าวว่า พล.อ. ศิริชัย ดิษฐกุล รมว.แรงงานมีความห่วงใยแรงงานไทยที่ทำงานในประเทศแถบตะวันออกกลาง โดยได้มอบหมายให้ประสานกับกระทรวงการต่างประเทศในการติดตามข่าวสารและดูแลแรงงานไทย ซึ่งจากการประเมินสถานการณ์ยังไม่มีอะไรที่น่าเป็นห่วง แต่หากมีเหตุการณ์อะไรเกิดขึ้นก็มีแผนในการอพยพเคลื่อนย้ายแรงงานอยู่แล้ว ขอให้แรงงานไทยหรือครอบครัวสบายใจได้ว่ารัฐบาลจะดูแลคนไทยที่ทำงานในตะวันออกกลางให้ปลอดภัย   ด้านนายสิงหเดช กล่าวว่า จากการติดตามสถานการณ์ล่าสุดไม่มีอะไรที่น่าเป็นห่วงเพราะเป็นเพียงการตัดสัมพันธ์ทางการทูตกัน ไม่ใช่ภาวะสงคราม จึงไม่พบความรุนแรง แต่อาจจะมีความไม่สะดวกสบายบ้างในเรื่องของการเดินทาง แต่ก็ยังไม่มีการร้องเรียนหรือเสียงบ่นจากแรงงานไทยแต่อย่างใด อย่างไรก็ตาม หากมีความจำเป็นต้องอพยพแรงงานนั้นทางสถานทูต กรมการกงสุล และกระทรวงแรงงานซึ่งมีศูนย์ช่วยเหลือแรงงานในแถบนั้นก็พร้อมที่จะเคลื่อนย้ายคนไทยอยู่แล้ว   นายวรานนท์ ปีติวรรณ อธิบดีกรมการจัดหางาน กล่าวว่า ขณะนี้มีแรงงานไทยทำงานอยู่ในประเทศแถบตะวันออกกลาง 31,132 คน โดยทำงานในประเทศกาตาร์ 1,188 คน โดยเดินทางด้วยตนเอง 245 คน บริษัทจัดส่ง 176 คน นายจ้างพาไปทำงาน 7 คน และแจ้งการเดินทางกลับไปทำงานต่างประเทศ (Re-Entry) 760 คน ซึ่งส่วนใหญ่จะทำงานในตำแหน่งพนักงานนวดแผนโบราณ รองลงมาเป็น คนงานทั่วไป พนักงานขับรถเครน กุ๊ก หัวหน้าช่างประกอบท่อตามลำดับ.",neutral
139,139,"เผย""บิ๊กตู่""นัดตรวจงานปรองดองก.ค.นี้ ",https://www.dailynews.co.th/politics/577839,2017-06-04T18:05:39.080Z,“สุวิทย์” ระบุป.ย.ป.เดินหน้างานคืบหน้า เผย“บิ๊กตู่”เตรียมประชุมชุดใหญ่เช็คงานทุกส่วนก.ค.นี้  ,เมื่อวันที่ 4 มิ.ย. นายสุวิทย์ เมษินทรีย์ รมต.ประจำสำนักนายกรัฐมนตรี ในฐานะเลขานุการคณะกรรมการบริหารราชการแผ่นดินตามกรอบการปฏิรูปประเทศ ยุทธศาสตร์ชาติและการสร้างความสามัคคีปรองดอง (ป.ย.ป.) เปิดเผยถึงความคืบหน้าการดำเนินงานของ ป.ย.ป.ว่า ภาพรวมการทำงานของ ป.ย.ป. และคณะกรรมการย่อยทั้ง 4 คณะ ยังเดินหน้าได้ด้วยดีและเป็นไปตามกรอบเวลาที่วางไว้  ขณะที่ร่างพระราชบัญญัติ(พ.ร.บ.) แผนและขั้นตอนการดำเนินการปฏิรูปประเทศ พ.ศ. .... และร่างพ.ร.บ.การจัดทำยุทธศาสตร์ชาติ พ.ศ... ยังอยู่ระหว่างการพิจารณาของสภานิติบัญญัติแห่งชาติ (สนช.) ส่วนงานสร้างความปรองดองนั้น คณะกรรมการเตรียมการเพื่อสร้างความสามัคคีปรองดองยังดำเนินต่อไป โดยคณะอนุกรรมการจัดทำข้อเสนอกระบวนการที่มีพล.อ.เฉลิมชัย สิทธิสาท ผู้บัญชาการทหารบก (ผบ.ทบ.) เป็นประธานคณะอนุกรรมการฯ กำลังจัดทำร่างสัญญาประชาคม ทั้งนี้ตนเตรียมจะนัดพบกับพล.อ.ชัยชาญ ช้างมงคล ปลัดกระทรวงกลาโหม ในฐานะกรรมการและเลขานุการคณะกรรมการชุดดังกล่าว นเร็วๆนี้ เพื่อหารือเกี่ยวกับการทำงานต่างๆในการสร้างความปรองดอง อย่างไรก็ตามคณะกรรมการป.ย.ป.ชุดใหญ่ที่มีพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) เป็นประธาน เตรียมจะประชุมกันในเดือน ก.ค.นี้ เพื่อติดตามพร้อมเร่งรัดการดำเนินงานของคณะกรรมการย่อย 4 คณะ และงานแต่ละส่วนในป.ย.ป.  ,neutral
140,140,"""หมอยา""ร้องขอบรรจุขรก.ตกค้าง380ตำแหน่ง ",https://www.dailynews.co.th/politics/577244,2017-06-03T22:11:30.485Z,“หมอยา” ร้องขอบรรจุเป็นข้าราชการตกค้าง 380 ตำแหน่ง หลัง สธ.มีแผนปี 60 ไม่ให้เภสัชกรเลย ย้ำ เภสัชฯ งานหนัก เสี่ยง แถมคนขาด ลั่น หากผลหารือเป็นลบ เดินหน้ายื่นหนังสือถึง ก.พ.-สำนักนายกฯ  ,"เมื่อวันที่ 1 มิ.ย. ที่กระทรวงสาธารณสุข เครือข่ายเภสัชกรลูกจ้างแห่งประเทศไทย ประมาณ 30 คน เดินทางมาที่กระทรวงสาธารณสุข เพื่อยื่นหนังสือถึงนพ.สมศักดิ์ อรรฆศิลป์ รองปลัดกระทรวงสาธารณสุข เรียกร้องให้มีการบรรจุเภสัชกรลูกจ้างเป็นข้าราชการกระทรวงสาธารณสุข โดยมีนายชัยชนะ วีระชาติ เลขานุการ นพ.สมศักดิ์ เป็นผู้รับมอบ   ภก.วีรวุฒิ สุมา ประธานเครือข่ายเภสัชกรลูกจ้างแห่งประเทศไทย กล่าวว่า จากการสำรวจข้อมูลพบว่ายังมีความต้องการเภสัชกรอยู่กว่า 2,000 คน เมื่อดูจากข้อมูลแผนการบรรจุข้าราชการกระทรวงสาธารณสุขปี 2560 พบว่าไม่มีการบรรจุเภสัชกรเป็นข้าราชการเลย ทั้งๆ ที่มีเภสัชกรในสังกัดตกค้างมาตั้งแต่ปี 2551 อยู่ 380 อัตรา ดังนั้นจึงอยากเรียกร้องให้กระทรวงพิจารณาบรรจุเภสัชกรเป็นข้าราชการด้วย โดยทยอยบรรจุเหมือนที่ผ่านมาปีละ 100-150 อัตราก็ได้ อย่างไรก็ตามเนื่องจากวันนี้นพ.สมศักดิ์ ติดภารกิจจึงไม่สามารถหารือกันได้ แต่ได้นัดหารือกันอีกครั้งในวันที่ 5 มิ.ย. นี้ ซึ่งหากผลการหารือออกมาเป็นลบ กลุ่มเภสัชกรอาจจะมีการยื่นหนังสือเรียกร้องขอความเห็นใจไปยังสำนักงานคณะกรรมการข้าราชการพลเรือน และสำนักนายกรัฐมนตรีต่อไป   “งานเภสัชกรไม่ใช่แค่ทำหน้าที่จ่ายยาในห้องยาก็จบไป แต่ยังมีหน้าที่อีกมากที่คนทั่วไปไม่รู้ เช่น การทำงานในหอผู้ป่วยในเพื่อติดตามผลกระทบจากการใช้ยาต่างๆ มีการปรุงยารักษามะเร็งซึ่งมีความเสี่ยงสูงสำหรับเภสัชกรเอง รวมถึงการทำงานคุ้มครองผู้บริโภค เช่น ออกตรวจสอบการขายยาผิดกฎหมายในรูปแบบต่างๆ ซึ่งล้วนแต่เป็นความเสี่ยง หนักสำหรับเภสัชกร ในขณะที่ค่าตอบแทน และสวัสดิการสำหรับเภสัชกรลูกจ้างและข้าราชการนั้นยังมีความเหลื่อมล้ำกันอยู่มาก” ภก.วีรวุฒิ กล่าว.  ",neutral
141,141,ทบ.คุมตัวทหารส่งระเบิด ให้ตร.สอบ ยันไม่โยงบึ้มป่วนกรุง ,https://www.dailynews.co.th/politics/577614,2017-06-03T18:41:48.656Z,ทบ. ลั่นให้ความร่วมมือตร.สืบสวนสอบสวนขยายผลทหารส่งระเบิด ด้าน 'บิ๊กเจี๊ยบ' สั่งเข้มทุกหน่วยคุมบัญชีกระสุน-ระเบิด ย้ำไม่โยงบึ้มป่วนกรุง 3 จุด,เมื่อวันที่ 3 มิ.ย. พ.อ.วินธัย สุวารี โฆษกกองทัพบก กล่าวกรณีที่มีการพบวัตถุระเบิดในการส่งพัสดุของบริษัทเอกชนแห่งหนึ่ง โดยในเอกสารนำส่งระบุชื่อตรงกับเจ้าหน้าที่ทหารรายหนึ่งว่า ขณะนี้ทางเจ้าหน้าที่ตำรวจกำลังอยู่ระหว่างการสืบสวนสอบสวน เพื่อขยายผลเพิ่มเติม หากกระบวนการสืบสวนสอบสวนสมบูรณ์ คงจะดำเนินการส่งฟ้องไปตามขั้นตอนกระบวนการยุติธรรม ทั้งนี้ พล.อ.เฉลิมชัย สิทธิสาท ผู้บัญชาการทหารบก (ผบ.ทบ.) ได้สั่งการให้หน่วยที่เกี่ยวข้อง ประสานงานและอำนวยความสะดวก แก่เจ้าหน้าที่ตำรวจในการสืบสวนสอบสวน หาผู้กระทำผิดมาดำเนินการตามกฏหมายอย่างใกล้ชิด รวมทั้งให้หน่วยงานต่างๆ ระมัดระวังตรวจสอบการเก็บรักษา และควบคุมทางบัญชีของกระสุนและวัตถุระเบิดให้เป็นตามมาตรฐาน ตามที่ทางราชการกำหนดอย่างเคร่งครัด ปัจจุบันในทุกกรณี หากพบว่ามีกำลังพลของกองทัพบกไปเกี่ยวข้องกับการกระทำความผิดในทุกกรณีจะต้องถูกดำเนินคดีทั้งในด้านอาญาและในทางวินัยทหารขั้นร้ายแรงต่อไป ส่วนจะมีความเชื่อมโยงกับเหตุระเบิด 3 จุดในช่วงที่ผ่านมาหรือไม่นั้น ในเบื้องต้นยังไม่พบความเชื่อมโยงกัน..   ,neutral
142,142,"""บิ๊กตู่""เตรียมเยือนสหรัฐ หารือ""ทรัมป์""ด้านเศรษฐกิจ ",https://www.dailynews.co.th/politics/577478,2017-06-03T18:21:10.988Z,“บิ๊กตู่”เตรียมเยือนสหรัฐฯเดือนก.ค. สั่งพณ.-กต.รวมข้อมูลประเด็นเศรษฐกิจใช้หารือ“ทรัมป์”  ,เมื่อวันที่ 2 มิ.ย. ผู้สื่อข่าวรายงานว่า จากกรณีที่นายโดนัลด์ ทรัมป์ ประธานาธิบดีสหรัฐอเมริกา ได้โทรศัพท์ถึงพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) เมื่อค่ำวันที่ 30 เม.ย.ที่ผ่านมา เพื่อแนะนำตัวในโอกาสเข้ารับตำแหน่งประธานาธิบดีสหรัฐฯ พร้อมเชิญพล.อ.ประยุทธ์ไปเยือนสหรัฐฯด้วยนั้น ล่าสุด มีรายงานว่า สำนักเลขาธิการคณะรัฐมนตรี(สลค.) ได้ออกหนังสือ ที่นร 0505/ว266 ถึงรองนายกรัฐมนตรีทุกคน ทุกกระทรวง และเลขาธิการคสช. เรื่องข้อสั่งการของนายกรัฐมนตรี ลงวันที่ 1 มิ.ย.2560 ลงนามโดยนายธีระพงษ์ วงศ์ศิวะวิลาส เลขาธิการคณะรัฐมนตรี ซึ่งมีเนื้อหาตอนหนึ่งระบุว่า สืบเนื่องจากการประชุมคณะรัฐมนตรี(ครม.) เมื่อวันที่ 30 พ.ค.ที่ผ่านมา นายกรัฐมนตรีมีข้อสั่งการให้กระทรวงพาณิชย์เป็นหน่วยงานหลักร่วมกับกระทรวงการต่างประเทศและหน่วยงานที่เกี่ยวข้อง จัดเตรียมข้อมูลที่เกี่ยวกับความสัมพันธ์ทางด้านเศรษฐกิจ การค้า การลงทุนระหว่างประเทศกับสหรัฐฯ รวมทั้งประเด็นอื่นที่สำคัญ เช่น กรณีผลการจัดสถานะประเทศไทยตามกฎหมายการค้าสหรัฐอเมริกา มาตรา 301 พิเศษ  การแก้ไขปัญหาการละเมิดทรัพย์สินทางปัญญา  การจัดตั้งอนุกรรมการด้านการอำนวยความสะดวกทางการค้า  เพื่อให้นายกรัฐมนตรีนำข้อมูลดังกล่าวไปใช้ประกอบการหารือกับฝ่ายสหรัฐฯ ในโอกาสที่นายกรัฐมนตรีจะเดินทางเยือนสหรัฐฯในช่วงเดือนก.ค.นี้ โดยให้นำเสนอข้อมูลดังกล่าวเสนอต่อนายกรัฐมนตรีโดยเร็ว.,neutral
143,143,'ปชป.'ชง 4 ข้อขอรัฐบาลทำก่อนเลือกตั้ง ,https://www.dailynews.co.th/politics/577602,2017-06-03T18:35:01.928Z,“เด็กปชป.”ชง 4 ข้อ “รัฐบาลบิ๊กตู่”ทำก่อนลต. ยกเครื่องทีมศก.ทั้งระบบ-วางรากฐานปฏิรูปตร.-พลังงาน-การศึกษา,เมื่อวันที่ 3 มิ.ย.นายภูมิสรรค์ เสนีวงศ์ ณ อยุธยา ประธานคณะกรรมการขับเคลื่อนยุทธศาสตร์และกิจกรรมพิเศษภาคอีสาน พรรคประชาธิปัตย์ กล่าวว่า ก่อนจะถึงวันเลือกตั้งตามโรดแม็พของพล.อ.ประยุทธ์ จันทร์โอชา นายกรัฐมนตรี และหัวหน้าคณะรักษาความสงบแห่งชาติ (คสช.) อยากฝากถึงรัฐบาลทหาร 4 ข้อ คือ 1.อธิบายกับประชาชนอย่างตรงไปตรงมาว่าก่อนที่จะทำรัฐประหารเกิดอะไรขึ้นกับประเทศ ใครทำร้ายประเทศ ศาสนา สถาบัน และทำลายกระบวนการยุติธรรม เพื่อประชาชนจะได้เห็นภาพและข้อมูลชัดเจน โดยเฉพาะประเด็นที่มีการจัดตั้งกองกำลังที่เตรียมจะทำร้ายประเทศและที่ทำร้ายไปแล้วด้วยอาวุธสงครามและใช้ความรุนแรง แล้วตัวบงการใหญ่คือใคร  2.ยกเครื่องทีมเศรษฐกิจทั้งระบบ งดใช้เฉพาะการตลาด มุ่งแก้ปัญหาเศรษฐกิจฐานราก โดยผู้เชี่ยวชาญที่แท้จริง 3.แยกนักการเมืองดีและเลว ออกให้ชัดเจน อย่าพยายามเหมารวมหรือทำลายระบบสถาบันพรรคการเมืองที่เป็นรากฐานของประชาธิปไตยอย่างแท้จริง และ4.ใช้เวลาที่เหลือในการวางรากฐานการปฏิรูปอย่างเป็นรูปธรรมตำรวจ พลังงาน และการศึกษา รวมถึงใช้อำนาจที่มีอย่างเป็นธรรมในการแก้สิ่งที่ทำยากในระบบปกติ และแยกสิ่งที่รัฐบาลทหารทำไม่ได้ออกมา เพื่อเมื่อเข้าสู่ระบอบประชาธิปไตยแล้วจะได้นำไปแก้ไขต่อไป.  ,red
144,144,"""ไก่อู""แจงเหตุงดแถลงวาระครม. พ้อสื่อคงไม่สนใจ ",https://www.dailynews.co.th/politics/576910,2017-06-03T22:00:13.562Z,“ไก่อู” แจงเหตุงดแถลงวาระครม. บอกสื่อคงไม่สนใจ ปัดหารือ 4 คำถามนายกฯ-บึ้มรพ.พระมงกุฎฯในที่ประชุมครม. ฟาก“บิ๊กตู่” ขอทุกหน่วยงานแก้น้ำท่วม อย่าลืมคำนึงน้ำแล้ง ย้ำต้องแก้ไขน้ำท่วมทั้งระบบ  ,เมื่อวันที่ 30 พ.ค. เวลา 14.00 น. ที่ทำเนียบรัฐบาล พล.ท.สรรเสริญ แก้วกำเนิด โฆษกประจำสำนักนายกรัฐมนตรี ให้สัมภาษณ์ภายหลังการประชุมคณะรัฐมนตรี(ครม.) ถึงเหตุผลที่ไม่มีการแถลงวาระการประชุมครม.ว่า เนื่องจากคาดว่าวาระพิจารณาในวันนี้สื่อมวลชนคงไม่ค่อยสนใจเท่าไร ส่วนเรื่อง 4 คำถามของนายกฯ นั้นไม่ได้มีการหารือกันในที่ประชุมครม.เช่นเดียวกับเรื่องความคืบหน้าเหตุระเบิดที่โรงพยาบาลพระมงกุฎเกล้าก็ไม่ได้มีการรายงานในที่ประชุม อย่างไรก็ตามในส่วนสถานการณ์น้ำท่วมพื้นที่กรุงเทพฯ ไม่มีอะไรที่ผิดไปจากที่นายกฯ เคยพูด โดยการลงพื้นที่ตรวจน้ำท่วมของนายกฯเมื่อวันที่ 29 พ.ค.ที่ผ่านมาหน่วยงานที่เกี่ยวข้องต้องคิดแก้ปัญหาเพิ่มเติมจากที่คิดไว้ เช่น เรื่องอุโมงค์สูบน้ำขนาดใหญ่ในพื้นที่อื่นๆ รวมถึงในพื้นที่ต่างจังหวัด ถ้าเราคิดเพียงแค่ระบายน้ำออกทะเลอย่างเดียวก็ไม่ตอบโจทย์การแก้ปัญหาน้ำทั้งระบบ จึงอยากให้คิดถึงประโยชน์ของแก้มลิงให้มากซึ่งนายกฯ ชี้แจงมาตลอด “วันนี้หน่วยงานที่เกี่ยวข้องเขารู้สึกว่าสามารถรับมือกับปริมาณฝนได้ น่าจะเป็นประโยชน์ด้วยซ้ำ เพราะทำให้น้ำที่เคยแล้งเมื่อปีก่อน ในปีนี้ก็ดีขึ้น เพียงแต่นายกฯเน้นย้ำว่าในการดูแลไม่ให้แต่ละพื้นที่น้ำท่วมอย่าลืมคำนึงถึงการเก็บกักน้ำไว้ใช้ด้วย ซึ่งโครงการขุดบ่อขนาดเล็กของกระทรวงมหาดไทยหรือที่เรียกว่าเตาขนมครก นายกฯเห็นว่าใช้ประโยชน์ได้จริง” พล.ท.สรรเสริญ กล่าว ผู้สื่อข่าวรายงานว่า การพูดคุยของพล.ท.สรรเสริญในครั้งนี้ เป็นการพูดคุยด้านล่างเวทีแถลงข่าว โดยไม่มีการตั้งโต๊ะแถลงข่าวผลประชุมของครม.แต่อย่างใด.    ,yellow
145,145,"""บิ๊กจอม""ชี้ใช้เครือข่าย ศูนย์กลางยอดทัพฟ้าภูมิภาค ",https://www.dailynews.co.th/politics/578236,2017-06-06T18:00:10.798Z,'บิ๊กจอม' ระบุอนาคต ทอ.มุ่งสู่การใช้เครือข่ายเป็นศูนย์กลาง ชี้ Network Centric เป็นกรอบแนวคิดเชิงยุทธศาสตร์ มุ่งมั่นให้เป็นกองทัพอากาศชั้นนำในภูมิภาค ,"เมื่อวันที่ 6 มิ.ย. พล.อ.อ.จอม รุ่งสว่าง ผู้บัญชาการทหารอากาศ (ผบ.ทอ.) กล่าวบรรยายพิเศษหัวข้อ "" วัฒนธรรมองค์กร ทอ. กับ Network Centric"" ให้กับผู้เข้ารับการอบรมหลักสูตรพัฒนาสัมพันธ์ระดับผู้บริหารกองทัพอากาศ รุ่นที่ 12 (พสบ.ทอ.รุ่นที่ 12) โดย พล.อ.อ.จอม กล่าวว่า กองทัพอากาศ มีกำลังพล 4.7 หมื่นคน มีงบประมาณ 4 หมื่นล้านบาทต่อปี ทหารสัญญาบัตร 1 หมื่นคน ทหารชั้นประทวน 1.6 หมื่นคน ลูกจ้างชั่วคราว 4 คน และ พนักงานราชการ 3,500 กว่าคน  ผบ.ทอ.กล่าวว่า ทอ.เป็นหน่วยราชการมีลักษณะเฉพาะ ซึ่งมีวัฒนธรรมองค์กรที่แตกต่างไปจากองค์กรอื่นๆ สมัยก่อนเป็นกองบินสังกัดกองทัพบก และเมื่อวันที่ 9 เม.ย.2480 เรากลายเป็นกองทัพอากาศ เป็นส่วนราชการที่มีความสำคัญด้านความมั่นคง แยกออกมาจากกองทัพบก ที่ผูกขาดการใช้กำลังทางอากาศของประเทศ  ""ภาระหน้าที่ของทหารนั้น ถูกกำหนดตายตัวแน่นอนเปลี่ยนแปลงไม่ได้ คือต้องทำสงครามต้องชนะ หน้าที่ในการรับใช้ชาติ เป็นเรื่องของคนอื่นที่เขาต้องทำให้สำเร็จ มั่นใจได้ว่าชัยชนะในสงครามเพื่อปกป้องประเทศ คือสุดยอดของเกียรติยศ แต่ยอมรับว่า แม้ปัจจุบันทหาร  90 เปอร์เซ็นต์ อาจไม่เคยรบจริงในสงคราม แต่นั่นเป็นเพราะเขาได้ทำหน้าที่โดยสมบูรณ์จนไม่มีสงครามเข้ามาถึงท่ามกลางประเทศของเรา"" พล.อ.อ.จอม กล่าว  ผบ.ทอ.กล่าวต่อไปว่าจะไม่ค่อยเห็นสงครามตามแบบ แต่จะเห็นเป็นสงครามข่าวสาร การก่อการร้าย และรูปแบบที่ต่างออกไป ICT ได้เปลี่ยนโลกไปโดยสิ้นเชิง และเพราะกองทัพอากาศ เชื่อว่า ICT และ Network เป็นปัจจัยความสำเร็จชี้ขาดถึงความรวดเร็วในการเตรียมกำลังและใช้กำลัง ฉะนั้น Network Centric จึงกลายเป็นกรอบแนวคิดในเชิงยุทธศาสตร์ของ ทอ.ในอันที่จะพัฒนาขีดความสามารถของกำลังทางอากาศให้เป็น กองทัพอากาศชั้นนำในภูมิภาค โดยมุ่งไปสู่การใช้เครือข่ายเป็นศูนย์กลาง.",neutral
146,146,คสช.ไม่ฟันธงไปป์บอมบ์ใกล้MRTโยงบึ้ม3จุด ,https://www.dailynews.co.th/politics/577069,2017-06-03T22:06:00.004Z,คสช.ไม่ฟันธงพบไปป์บอมบ์ ใกล้ MRT โยง 3 จุดก่อนหน้านี้ ขอเวลาจนท.ตรวจสอบ พร้อมจับตากลุ่มป่วนเข้ม ขออย่าตื่นตระหนก ยันนายกฯสั่งดูแลทุกพื้นที่  ,เมื่อวันที่ 31 พ.ค. ที่กองบัญชาการกองทัพบก (บก.ทบ.) ถ.ราชดำเนิน พ.อ.ปิยพงศ์ กลิ่นพันธุ์ ทีมโฆษกคณะรักษาความสงบแห่งชาติ (คสช.) กล่าวถึงกรณีที่มีการพบระเบิดชนิดไปป์บอมบ์ ใกล้กับสถานีรถไฟใต้ดิน (MRT) ศูนย์วัฒนธรรม เมื่อวันที่ 30 พ.ค. ที่ผ่านมาว่า ยังไม่สามารถยืนยัน หรือฟันธงว่าจะมีความเชื่อมโยง หรือบุคคลที่นำมาทิ้งไว้เป็นกลุ่มเดียวกับกลุ่มที่ก่อเหตุ 3 จุดก่อนหน้านี้หรือไม่ เบื้องต้นต้องให้เจ้าหน้าที่ ตรวจสอบพยานวัตถุอย่างละเอียดก่อนว่ามีส่วนประกอบ และลักษณะการประกอบเหมือนหรือต่างกันอย่างไร ซึ่งคาดว่าน่าจะรู้ผลในเร็วๆ นี้ อย่างไรก็ตามขอประชาชนอย่าตื่นตระหนก  พ.อ.ปิยพงศ์ กล่าวอีกว่า ระเบิดลูกดังกล่าวน่าจะเกิดจากบุคคลที่ครอบครองเกิดความกลัว เนื่องจากเจ้าหน้าที่มีการตรวจเข้มมากขึ้น จึงนำมาทิ้งไว้ และยืนยันว่านายกรัฐมนตรีเป็นห่วงประชาชน  พร้อมทั้งกำชับเร่งรัดสอบสวนอย่างเต็มที่ ตลอดจนคสช.มีการเข้มงวดด้านการข่าวมากขึ้น และเฝ้าติดตามบุคคลต้องสงสัยอย่างใกล้ชิด ส่วนเป็นใครบ้างนั้นไม่สามารถเปิดเผยได้ ขอให้เจ้าหน้าที่ฝ่ายสอบสวนมีพยานหลักฐานชัดเจนก่อน.,neutral
147,147,ชงขยายมาตรการช่วยชาวสวนยางเข้าครม.13มิ.ย.นี้ ,https://www.dailynews.co.th/politics/578611,2017-06-08T18:00:15.267Z,“บิ๊กฉัตร”เตรียมเสนอครม.13  มิ.ย.นี้ ขยายมาตรการช่วยเหลือเกษตรกรสวนยางพารา เชื่อดันราคายางดีขึ้นแน่นอน เสริมสภาพคล่องให้สถาบันเกษตรกรแข่งกันซื้อยาง  ,"เมื่อวันที่ 8 มิ.ย.พล.อ.ฉัตรชัย สาริกัลยะ รมว.เกษตรและสหกรณ์ กล่าวว่า กระทรวงเกษตรฯ  ได้เตรียมเสนอมาตรการช่วยเหลือเกษตรชาวสาวนยางพาราตามมติของคณะกรรมการนโยบายยางธรรมชาติ(กนย.) ต่อคณะรัฐมนตรีวันที่  13 มิ.ย. นี้ ซึ่งคาดว่าเมื่อครม.อนุมัติแล้วจะมีทำให้มีสถาบันเกษตรกรมีสภาพคล่องเพิ่มมากขึ้นและเกิดการแย่งซื้อยางพาราในประเทศเพิ่มขึ้นจากที่มีแต่บริษัทเอกชนรายใหญ่ซื้อ  นอกจากนั้นได้ให้การยางแห่งประเทศไทย(กยท.) ไปหารือกับเอกชน 5 เสือผู้ซื้อยางรายใหญ่เพื่อช่วยกันขับเคลื่อนราคายางพาราในตลาด  ซึ่งล่าสุดราคายางแผ่นรมควันชั้นสามก็เริ่มขยับจาก 50 บาทเป็น 53 บาทต่อกิโลกรัม  เชื่อว่าแนวโน้มราคายางจะดีขึ้นไม่ตกต่ำเหลือต่ำกว่า  40  บาทเหมือนที่ผ่านมาแน่ ซึ่งนายกรัฐมนตรี ยังได้กำชับหน่วยงานราชการจัดหาวัสดุอุปกรณ์เกี่ยวกับยางพารา ให้ใช้ของในประเทศ โดยทางกยท.มีหนังสือถึงหน่วยงานต่างๆให้ประสานมาที่กยท.ได้ทันที   ทั้งนี้กยท.เมื่อกลางเดือนเม.ย. ได้มีมติ 1.ขยายเวลาโครงการสนับสนุนสินเชื่อสถาบันเกษตรกรเพื่อรวบรวมยางพาราภายใต้แนวทางยางพาราทั้งระบบ วงเงินสินเชื่อ 1 หมื่นล้านบาท  จากเดิมที่หมดเวลา มี.ค.60  ให้ขยายออกไปถึง มี.ค. 63 เนื่องบางสถาบันยังคืนเงินกู้ให้กับธนาคารเพื่อการเกษครและสหกรณ์การเกษตร(ธกส.)ไม่ครบ   จะได้มีเวลา 2.โครงการสร้างความเข้มแข็งให้เกษตรกรชาวสวนยาง ยังเหลือเกษตรกร ที่เข้าข่ายได้รับสิทธิ์ยังตกค้างอยู่อีกประมาณ 11,460 ครัวเรือน ที่ประชุมอนุมัติให้มีการขยายระยะเวลาโครงการเวลาออกไปอีก 90 วัน นับถัดจากวันที่ ครม. มีมติเห็นชอบ 3.โครงการพัฒนาศักยภาพสถาบันเกษตรเพื่อรักษาเสถียรภาพราคายาง และ โครงการสร้างมูลภัณฑ์กันชนรักษาเสถียรภาพราคายาง ที่ประชุมมีมติอนุมัติขยายระยะเวลาไปถึงวันที่ 31 พ.ค.2563 เพื่อให้กระบวนการดำเนินงาน 4.โครงการสนับสนุนสินเชื่อเป็นเงินทุนหมุนเวียนแก่ผู้ประกอบกิจการยาง  กลุ่มผู้ประกอบการแปรรูปน้ำยางข้น   โดยรัฐบาลจะสนับสนุนด้วยการชดเชยดอกเบี้ยในอัตราไม่เกิน  3%  กับคิดเป็นเงินช่วยเหลือจำนวนไม่เกิน 300 ล้านบาท จากวงเงินกู้ 1 หมื่นล้าน      ด้านนายธีธัช  สุขสะอาด  ผู้ว่าการ กยท.  กล่าวว่า ได้หารือตัวแทนบริษัทผู้ส่งยางรายใหญ่ 3 บริษัท ได้แก่ บริษัท ศรีตรังแอโกรอินดัสทรี จำกัด(มหาชน) บริษัท เซาท์แลนด์ รับเบอร์ จำกัด และบริษัท วงศ์บัณฑิต จำกัด หวังหาแนวทางการแก้ปัญหาราคายางในตลาดโลกลดลงอย่างผิดปกติ และกำหนดมาตรการเพื่อสร้างเสถียรภาพด้านราคาให้เกิดขึ้น  ซึ่งจากการหารือพบว่าราคายางมีการเคลื่อนไหวผิดปกติจริง แต่ยางตลาดต้องการใช้มาก  ทำให้มีการขบวนการปล่อยข่าวลือไม่มีมูลทุบราคาลงมา  ทั้งนี้ภาคเอกชนพร้อมจะเข้ามาช่วยเหลือรับซื้อยางเพิ่มมากขึ้น ขณะที่นายไชยยศ สินเจริญกุล นายกสมาคมยางพาราไทย และ กรรมการบริหาร บริษัท ศรีตรังแอโกรอินดัสทรี จำกัด (มหาชน) กล่าวว่า ราคายางในตลาดโลกช่วง 2 อาทิตย์ที่ผ่านมา ลดลงแบบผิดปกติ เพราะฉะนั้นด้านผู้ประกอบการ และตัวแทนของภาคเอกชนผู้ประกอบกิจการยางพารา จึงมาหารือปัญหาราคายางร่วมกันกับภาครัฐ และมีมาตรการในการแก้ไขปัญหาราคายาง ทั้งนี้ ทุกคนยอมรับว่าราคายางลงผิดปกติ ทั้งที่ยางพาราไม่ได้ล้นตลาดมาก  และพื้นฐานการใช้ยางไม่ได้เป็นไปตามกลไกตลาด วันนี้จึงร่วมกันหารือ พร้อมกำหนดมาตรการแก้ไขปัญหาราคายางให้มีเสถียรภาพที่ชัดเจน และจะเริ่มต้นทำทันที เพื่อดูแลให้ราคายางมีเสถียรภาพ ทั้งนี้ราคายางในตลาดโลกเดียวกันมีตลาดซื้อขายล่วงหน้าเป็นตัวชี้นำ จึงไม่สามารถบอกราคาที่แน่นอนเป็นราคาเดียวได้ สำหรับกลุ่มพวกเรา 5 เสือ อยู่ในตลาดสินค้าที่มีการซื้อขายจริง ไม่ใช่ตลาดล่วงหน้าแน่นอน  ดังนั้น มาตรการที่ได้มีการร่วมประชุมหารือกันนี้ จะเป็นกลไกที่เราจะทำให้ราคามีเสถียรภาพ แต่ขณะนี้ไม่สามารถบอกให้ทราบได้ว่าจะใช้แนวทางและวิธีการอย่างไร.  ",neutral
148,148,สนช.ถกร่างพ.ร.บ.ยุทธศาสตร์ชาติ22มิ.ย.นี้ ,https://www.dailynews.co.th/politics/578538,2017-06-08T10:05:48.003Z,“สนช.”เตรียมถกร่างพ.ร.บ.ยุทธศาสตร์ชาติ วาระ2 -3 วันที่ 22 มิ.ย.นี้  ,เมื่อวันที่ 8 มิ.ย. เวลา 12.45น. ที่รัฐสภา พล.ร.อ.พัลลภ ตมิศานนท์ โฆษกคณะกรรมาธิการ(กมธ.)วิสามัญพิจารณาร่างพ.ร.บ.การจัดทำยุทธศาสตร์ชาติ พ.ศ... สภานิติบัญญัติแห่งชาติ (สนช.) แถลงความคืบหน้าในการพิจารณาร่างพ.ร.บ.ว่า กมธ.ได้ประชุม ทั้งหมด 7 ครั้ง โดยขณะนี้ได้พิจารณาร่างพ.ร.บ.ฉบับนี้เสร็จแล้ว   ทั้งนี้ร่างพ.ร.บ.ที่กมธ.พิจารณาไม่ได้มีการแก้ไขอะไรแตกต่างไปจากร่างเดิมที่สนช.รับหลักการในวาระที่ 1 นอกจากเรื่องการเพิ่มจำนวนกรรมการผู้ทรงคุณวุฒิในคณะกรรมการจัดทำยุทธศาสตร์ชาติ จากเดิมที่มีเพียง 14 คน เป็น 17 คน  เหตุผลเพื่อเป็นการรองรับการทำงาน หากมีการเพิ่มผู้ทรงคุณวุฒิด้านอื่นๆ เข้ามาในอนาคต  โดยร่างพ.ร.บ.การจัดทำยุทธศาสตร์ชาติ พ.ศ...จะเสนอเข้าสู่การพิจารณาของสนช.วาระที่ 2และ3 ในวันที่ 22 มิ.ย.นี้ ,neutral
149,149,ฉลุยบอร์ดประกันสังคม ขึ้นค่าหัวบริการทางการแพทย์ ,https://www.dailynews.co.th/politics/578187,2017-06-06T16:00:10.291Z,"ฉลุยบอร์ดประกันสังคม ขึ้นค่าหัวบริการทางการแพทย์ให้ผู้ป่วยประกันสังคมจากเดิม 1,460 บาทเป็น 1,500 บาทต่อคนต่อปี เริ่ม 1 ก.ค.60  ","เมื่อวันที่ 6 มิ.ย. ที่สำนักงานประกันสังคม (สปส.) ม.ล.ปุณฑริก สมิติ ปลัดกระทรวงแรงงานในฐานะประธานคณะกรรมการประกันสังคม กล่าวภายหลังเป็นประธานการประชุมคณะกรรมการประกันสังคมว่า ที่ประชุมคณะกรรมการประกันสังคมมีมติให้เพิ่มค่าบริการทางการแพทย์เหมาจ่ายรายหัวจากเดิม 1,460 บาท/คน/ปี เป็น 1,500 บาท/คน/ปี โดยเริ่มใช้ตั้งแต่วันที่ 1 ก.ค.2560เป็นต้นไป และเห็นสมควรปรับค่าบริการทางการแพทย์ให้แก่สถานพยาบาล ที่ต้องรับภาระกรณีโรคที่มีภาระเสี่ยงทั้งผู้ป่วยนอกและผู้ป่วยใน เป็น 447 บาท/คน/ปี รวมถึงปรับค่ารักษาพยาบาลผู้ป่วยในที่มีค่าใช้จ่ายสูง เป็น 640 บาท และกรณีการรักษาผู้ป่วยในที่มีค่าใช้จ่ายเกิน 1 ล้านบาท ได้ปรับเพิ่มค่าบริการทางการแพทย์ให้สถานพยาบาลในอัตราร้อยละ 80 ของค่าใช้จ่ายที่เกิน 1 ล้านบาท ตามหลักเกณฑ์เงื่อนไข ที่คณะกรรมการการแพทย์กำหนด ทั้งนี้ยืนยันว่าคณะกรรมการประกันสังคม จะปฏิรูประบบการบริการทางการแพทย์ ลดความเหลื่อมล้ำ เพื่อพัฒนาคุณภาพชีวิตของผู้ประกันตน.",neutral
150,150,อนุกรรมการปรองดองเร่งทำร่างสัญญาประชาคม ,https://www.dailynews.co.th/politics/577788,2017-06-04T10:00:09.576Z,“คงชีพ” เผย อนุกรรมการปรองดองเดินหน้าเร่งจัดทำร่างสัญญาประชาคม ชี้ความเห็นของทุกคนถือเป็นข้อมูลบริสุทธิ์ ร่วมกันคลี่คลายปัญหาสังคมครั้งใหญ่ ก่อนปฏิรูปประเทศ,เมื่อวันที่ 4 มิ.ย. พล.ต.คงชีพ ตันตระวาณิชย์ โฆษกกระทรวงกลาโหม ในฐานะในฐานะประธานคณะอนุกรรมการด้านการประชาสัมพันธ์เพื่อสร้างความสามัคคีปรองดองในชุดคณะกรรมการเตรียมการเพื่อสร้างความสามัคคีปรองดอง กล่าวถึงความคืบหน้าของกระบวนการสร้างความสามัคคีปรองดองว่า ข้อมูลจากการรับฟังความคิดเห็นของประชาชนทั่วประเทศ จากกระบวนการสร้างความสามัคคีปรองดอง ได้ถูกรวบรวมและสังเคราะห์ตามหลักวิชาการ ร่วมกับผลการศึกษาด้านการสร้างความสามัคคีปรองดองที่มีมา สู่การจัดทำเอกสารความเห็นร่วม และส่งให้อนุกรรมการจัดทำข้อเสนอกระบวนการ โดยมีพล.อ.เฉลิมชัย สิทธิสาท ผู้บัญชาการทหารบก (ผบ.ทบ.) เป็นประธานคณะอนุกรรมการฯ ซึ่งอยู่ระหว่างการจัดทำร่างสัญญาประชาคม สำหรับข้อมูลจากเอกสารความเห็นร่วมรวบรวมความเห็น และความต้องการของประชาชนส่วนใหญ่ทั่วประเทศ จากทั้งส่วนกลางและส่วนภูมิภาค ในภาพรวมสะท้อนถึงความตื่นตัวและความสนใจในประเด็นการเมืองและการปรับเปลี่ยนทางการเมืองมากที่สุด อย่างไรก็ตามการสะท้อนความคิดเห็นผ่านผู้แทนองค์กรภาคส่วนต่างๆ จากเวทีการรับฟังความเห็นของประชาชนทั่วประเทศในกระบวนการสร้างความสามัคคีปรองดองที่ผ่านมา ถือเป็นข้อมูลที่บริสุทธิ์ ซึ่งผ่านการสังเคราะห์ทางวิชาการครั้งใหญ่ ที่แสดงถึงความตื่นตัวทางการเมืองของประชาชน ปัญหาที่มีในแต่ละพื้นที่และความต้องการของประชาชนทุกภาคส่วน รวมทั้งการมองอนาคตที่จะอยู่ร่วมกันอย่างสงบ สันติสุข ซึ่งเป็นโอกาสครั้งสำคัญที่ประชาชนทุกคนจะได้ร่วมเรียนรู้และทำความเข้าใจไปด้วยกัน เพื่อร่วมกันขับเคลื่อนคลี่คลายปัญหาของสังคมครั้งใหญ่ สู่เป้าหมายร่วมคือการปฏิรูปประเทศ.,neutral
151,151,นายกฯสั่งปรับระบบจัดงบประมาณ ,https://www.dailynews.co.th/politics/578884,2017-06-10T23:07:30.451Z,โฆษกรัฐบาลเผยนายกฯสั่งปรับระบบจัดงบประมาณ ต้องเชื่อมโยงแผนงานทุกระดับ รัฐบาลพร้อมใช้ม.44 เป็นตัวช่วยให้เร็ว,เมื่อวันที่ 10 มิ.ย. พล.ท.สรรเสริญ แก้วกำเนิด โฆษกประจำสำนักนายกรัฐมนตรี เปิดเผยว่า พล.อ.ประยุทธ์ จันทร์โอชา นายกรัฐมนตรี ได้สั่งการในที่ประชุมคณะกรรมการนโยบายการบริหารงานจังหวัดและกลุ่มจังหวัดแบบบูรณาการ (ก.น.จ.) เมื่อวันที่ 9 มิ.ย.ที่ผ่านมา ให้จัดทำโครงสร้างและกลไกการทำงาน รวมทั้งแนวทางแก้ไขกฎหมายและระเบียบในการบริหารแผนการใช้จ่ายงบประมาณทั้งในระดับชาติ ภาค กลุ่มจังหวัด จังหวัด และอำเภอใหม่ทั้งหมดภายใน 1 สัปดาห์ จากนั้นจะจัดทำรายละเอียดข้อเสนอแผนงาน โครงการ หลักเกณฑ์ และวิธีบริหารงบประมาณที่มีความสอดคล้องกันในทุกระดับต่อไป โดยนายกฯ เน้นย้ำว่าที่ผ่านมา กระบวนการงบประมาณขาดความเชื่อมโยงในการวางแผนทุกระดับ เน้นการใช้จ่ายมากกว่ามุ่งผลสำเร็จของงาน ขาดความสอดคล้องกันระหว่างแผนการปฏิบัติกับการจัดสรรงบประมาณ จึงจำเป็นต้องปรับระบบใหม่เพื่อให้งบประมาณเป็นเครื่องมือการบริหารที่เน้นความสำเร็จของนโยบาย รวดเร็ว โปร่งใส และให้ประชาชนเห็นเป็นรูปธรรม พล.ท.สรรเสริญ กล่าวอีกว่า นอกจากนี้ นายกรัฐมนตรีกำหนดให้เพิ่มเติมแผนการใช้จ่ายระดับภาค จากเดิมที่มีระดับกลุ่มจังหวัดและจังหวัดเท่านั้น เพื่อให้สอดคล้องกับแผนพัฒนา 6 ภาค ที่ครอบคลุม 18 กลุ่มจังหวัด และจะต้องบริหารงบประมาณโดยคำนึงถึงความแตกต่างระหว่างจังหวัด การจัดสรรให้เพียงพอต่อความจำเป็น และการสร้างมูลค่าเพิ่ม ทั้งด้านเศรษฐกิจและคุณภาพชีวิตประชาชนด้วยการเชื่อมโยงการขนส่ง การค้า และการท่องเที่ยวในกลุ่มจังหวัดและภาค  ทั้งนี้ รัฐบาลพร้อมใช้อำนาจตามมาตรา 44 แห่งรัฐธรรมนูญ(ฉบับชั่วคราว) พ.ศ.2557 เพื่อเร่งรัดให้การดำเนินการนี้รวดเร็วขึ้น และมีประสิทธิภาพสูงสุด ซึ่งนายกฯเน้นว่าการจัดสรรงบประมาณจะต้องบูรณาการรวมทุกมิติ ทั้งนโยบายหรือยุทธศาสตร์เฉพาะด้าน ภารกิจของส่วนราชการ และการพัฒนาภาค กลุ่มจังหวัดจังหวัด พร้อมทั้งเชื่อมโยงกับยุทธศาสตร์ชาติ 20 ปี และแผนพัฒนาเศรษฐกิจและสังคมฉบับที่ 12 และฉบับต่อๆไปด้วย.  ,neutral
152,152,"""ศุภชัย""ยันพร้อมทำหน้าที่รักษาการหากเซตซีโร่ ",https://www.dailynews.co.th/politics/578703,2017-06-09T10:06:46.278Z,“กกต.”จัดงานครบรอบ 19 ปี ชื่นมื่น หน่วยงาน-พรรคการเมืองตบเท้าอวยพร “ศุภชัย”ยันไม่กังวล หากต้องพ้นพร้อมทำหน้าที่ในฐานะรักษาการให้ดีที่สุด  “ประธาน กสม.”ให้กำลังใจ พร้อมวอนขอความเมตตา  ,"เมื่อวันที่ 9 มิ.ย. สำนักงานคณะกรรมการการเลือกตั้ง(กกต.) ได้จัดงานเนื่องในโอกาสครบรอบสถาปนาสำนักงาน กกต. 19 ปี โดยบรรยากาศช่วงเช้านายศุภชัย สมเจริญ ประธานกกต. พร้อมด้วยกรรมการการเลือกตั้ง ผู้บริหาร และพนักงานของ เข้าร่วมพิธีสักการะองค์พระพรหม บริเวณศาลพระพรหม และเข้าร่วมพิธีสงฆ์ โดยมีแทนหน่วยงานองค์กรต่างๆ เดินทางมาร่วมแสดงความยินดีอย่างต่อเนื่องทั้งจากภาครัฐและเอกชน พรรคการเมือง  อาทิ  นายวัส ติงสมิตร ประธานคณะกรรมการสิทธิมนุษยชนแห่งชาติ  พล.อ.วิทวัส รชตะนันทน์  นายบูรณ์  ฐาปนดุลย์  ผู้ตรวจการแผ่นดิน  นายนุรักษ์ มาประณีต ประธานศาลรัฐธรรมนูญ นายอภิสิทธิ์ เวชชาชีวะ หัวหน้าพรรคประชาธิตย์ โดยทั้งหมดต่างให้กำลังใจกับกกต.เนื่องจากในวันนี้ที่ประชุมสนช.จะมีการพิจารณาลงมติร่างพ.ร.ป.คณะกรรมการการเลือกตั้งซึ่งมีประเด็นเซ็ตซีโร่กกต. อยู่ด้วย                  นายศุภชัย กล่าวว่า กกต.ได้วางแผนการและยุทธศาสตร์ต่างไว้หลายด้าน เพื่อให้การจัดเลือกตั้งเป็นไปอย่างสุจริตและเที่ยงธรรม รวมถึงการสืบสวนสอบสวนการเลือกตั้งก็เป็นปัจจัยสำคัญ โดยได้ฝึกอบรมพนักงานสอบสวนและไต่สวนของกกต.มาโดยตลอด ส่วนการบริหารจัดการเลือกตั้งได้เตรียมอำนวยความสะดวกกับประชาชนในด้านต่างๆ เช่น การจัดทำแอพพลิเคชั่น เป็นต้น อย่างไรก็ตาม การจัดทำยุทธศาสตร์ของกกต.คืบหน้าไปกว่าร้อยละ 85 แล้ว ส่วนการพิจารณาร่างพ.ร.บ.ประกอบรัฐธรรมนูญว่าด้วย กกต.ของที่ประชุมสนช.ในวันนี้ ทางคณะกรรมการกกต.ไม่รู้สึกกังวล เพราะถือว่าเป็นผู้ปฏิบัติตามกฎหมาย ไม่ว่าผลการพิจารณาจะออกมาเป็นอย่างไรก็จะปฏิบัติในระหว่างดำรงตำแหน่งอย่างดีที่สุด และไม่มีการตั้งวอร์รูมติดตามการประชุม สนช.แต่อย่างใด มีเพียงการทำบุญ ซึ่งกกต.ยังไม่มีการหารือถึงแนวทางภายหลังจากสนช.มีมติ แต่เมื่อร่างกฎหมายผ่านวาระ 3 แล้ว ก็จะดูเนื้อหาและเจตนารมณ์ ว่าเป็นไปตามรัฐธรรมนูญหรือไม่ หากพบว่าไม่เป็นไปตามเจตนารมณ์ของรัฐธรรมนูญจะปรึกษาทีมกฎหมายว่าสมควรส่งให้ศาลรัฐธรรมนูญตีความหรือไม่                  นายศุภชัย กล่าวอีกว่า สำหรับการพิจารณาคำร้อง 9 รัฐมนตรีขาดคุณสมบัติ ยืนยันไม่ได้เป็นการเอาคืน จากที่เสนอให้มีการเซตซีโร่คณะกรรมการกกต. แต่เป็นการทำหน้าที่เนื่องจากมีผู้ยื่นเรื่องให้ตรวจสอบ ซึ่งกกต.มีอำนาจตั้งคณะกรรมการขึ้นมาไต่สวนว่ามีมูลเพียงพอที่จะส่งให้ศาลรัฐธรรมนูญวินิจฉัยหรือไม่ ทั้งนี้แม้กกต.ถูกเซตซีโร่และมีสถานะเป็นกกต.รักษาการก็สามารถดำเนินการในเรื่องดังกล่าวได้ ส่วนจะรวดเร็วแค่ไหนขึ้นอยู่กับคณะกรรมการไต่สวน ทั้งนี้หากกลั่นแกล้งเขา กกต.จะผิดตามกฎหมายอาญามาตรา 157 ฐานละเว้นการปฏิบัติหน้าที่หรือปฏิบัติหน้าที่โดยมิชอบได้                  ผู้สื่อข่าวรายงานว่าในระหว่างการเข้าแสดงความยินดีของนาย นายวัส ติงสมิตร ประธานคณะกรรมการสิทธิมนุษยชนแห่งชาติ(กสม.) นายวัสก็ได้ใช้เวลาพอสมควรในการกล่าวให้กำลังใจกับกกต. เนื่องจากหัวอกเดียวกัน เพราะร่างพ.ร.บ.ประกอบรัฐธรรมนูญว่าด้วยคณะกรรมการสิทธิมนุษยชนแห่งชาติ ที่คณะกรรมการร่างรัฐธรรมนูญ(กรธ.) กำลังร่างอยู่นั้น ก็ให้มีการเซตซีโร่กสม. เช่นเดียวกับกกต. โดยนายศุภชัย  ก็ได้กล่าวขอบคุณและให้กำลังใจประธานกสม.กลับด้วยเช่นเดียวกัน                  หลังจากนั้นนายวัส ให้สัมภาษณ์ว่า ไม่เห็นด้วยกับการเซตซีโร่ทั้งกกต.และกสมเนื่องจากมีเปลี่ยนเหตุผลในการเซตซีโร่ไปเรื่อย ๆ ในส่วนของกสม.ได้รับร่างกฎหมายดังกล่าวเป็นครั้งที่สอง โดยจะส่งความเห็นของกสม.กลับไปให้กรธ.ภายในสัปดาห์หน้า มีประมาณ 20 ประเด็นที่เห็นว่าจะมีปัญหาในการปฏิบัติหน้าที่ รวมถึงมาตรา 60 ที่ให้เซตซีโร่ กสม.ด้วย  ล่าสุดมีการให้เหตุผลว่าหากไม่เซตซีโร่จะมีปัญหาเรื่องปลาสองน้ำในการทำงาน ทั้งๆ ที่เกือบทุกองค์กรก็มีลักษณะปลาสองน้ำ แม้แต่องค์กรอิสระที่ไม่อยู่ในเกณฑ์ถูกเซตซีโร่ ดังนั้นเหตุผลนี้จึงไม่ถูกต้อง และเห็นว่าการจะเป็นปลาน้ำเดียว สองน้ำหรือสามน้ำ ไม่ใช่สาระสำคัญ แต่สำคัญที่ว่าปลาเหล่านั้นอร่อยและมีประโยชน์หรือไม่ เทียบกับองค์กรอิสระก็ทำนองเดียวกัน ถ้าเป็นปลาสองน้ำแล้วทำงานได้ดี มีประสิทธิภาพ ก็ควรให้ทำหน้าที่ต่อ “ผมขอวิงวอนให้องค์กรที่เกี่ยวข้องพิจารณาด้วยความเมตตามาก ๆ ก่อนที่จะคิดว่าจะรีเซตหรือให้ทำหน้าที่ต่อ เพราะถ้าให้พ้นจากหน้าที่ไปโดยที่กรรมการในองค์กรอิสระขาดคุณสมบัติ หรือมีลักษณะต้องห้ามซึ่งจะเป็นเรื่องเฉพาะรายที่เป็นทางออกที่ดีที่สุด เพราะคนที่เข้ามาทำหน้าที่ในองค์กรอิสระยอมทิ้งงานอื่นมารับใช้ประเทศ ถ้าทำงานไม่ดี ก็มีทางถอดถอนได้อยู่แล้ว""นายวัสกล่าว.",neutral
153,153,"""วิษณุ""เผยทำการบ้านรอร่างพ.ร.บ.คุมสื่อจากสปท. ",https://www.dailynews.co.th/politics/577049,2017-06-03T22:06:04.756Z,“วิษณุ”เผยทำการบ้านระหว่างรอสปท.ส่งร่างพ.ร.บ.คุมสื่อ ย้ำหลักการเดิม เชิญตัวแทนสื่อร่วมพิจารณา  ,"เมื่อวันที่ 31 พ.ค. ที่ทำเนียบรัฐบาล  นายวิษณุ เครืองาม รองนายกรัฐมนตรี กล่าวถึงความคืบหน้าการพิจารณาร่างพระราชบัญญัติ(พ.ร.บ.) การคุ้มครองสิทธิเสรีภาพ ส่งเสริมจริยธรรมและมาตรฐานวิชาชีพสื่อมวลชน พ.ศ. … ว่า ขณะนี้ตนยังไม่ได้รับร่างพ.ร.บ.ฉบับดังกล่าว ทั้งนี้สภาขับเคลื่อนการปฏิรูปประเทศ(สปท.) อาจส่งมาไปที่สำนักเลขาธิการนายกรัฐมนตรี(สลน.) แล้วก็ได้  อย่างไรก็ตาม ขณะเดียวกันตนทำการบ้านมาส่วนหนึ่งแล้ว แต่ต้องรอฉบับที่สปท.จะส่งมา แล้วตนจะนำมาพิจารณาร่วมกันทั้งหมด มิฉะนั้นจะเริ่มต้นยาก ""ผมจะขอดูร่างพ.ร.บ.ดังกล่าวทั้งหมด ตั้งแต่ฉบับแรกและฉบับที่มีการปรับปรุงมาซึ่งจากสปท. โดยยังคงรูปแบบเดิมที่เคยพูดไว้คือจะเชิญฝ่ายต่างๆและตัวแทนภาควิชาชีพสื่อมวลชนมารับฟังความคิดเห็นเพื่อนำไปพิจารณากันต่อไป""รองนายกรัฐมนตรี กล่าว.  ",neutral
154,154,กษ.เตรียมต้อนรับนายกฯไปเมืองจันท์ โชว์ผลงานเด่น3ปี ,https://www.dailynews.co.th/politics/578200,2017-06-06T16:05:44.354Z,นายกลงพื้นที่จ.จันทบุรี 'บิ๊กฉัตร'ตีปี๊บผลงาน3ปีโชว์ ผลสำเร็จจากการส่งเสริมการเกษตรในรูปแบบแปลงใหญ่ การบริหารจัดการผลไม้  ยกระดับความเป็นอยู่เกษตรกร เพิ่มมูลค่าผลผลิตกว่า 4.2 พันล้านบาท  ,"ผู้สื่อข่าวรายงานว่าในวันที่ 7 มิ.ย.พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) ลงพื้นที่ติดตามผลงานเด่นของกระทรวงเกษตรและสหกรณ์ ในรอบ 3 ปีโดยพล.อ.ฉัตรชัย สาริกัลยะ รมว.เกษตรและสหรณ์ ได้ยกผลสำเร็จตามนโยบายจากการส่งเสริมการเกษตรในรูปแบบแปลงใหญ่และการบริหารจัดการผลไม้ จ.จันทบุรี ให้เป็นต้นแบบของประเทศ ที่ สหกรณ์การเกษตรเขาคิชฌกูฎ จำกัด อ.เขาคิชฌกูฎ  จ.จันทบุรี ซึ่งนายกฯจะเยี่ยมชมความสำเร็จจากการส่งเสริมการเกษตรแบบแปลงใหญ่อย่างครบวงจร และการบริหารจัดการผลไม้อย่างมีคุณภาพ พร้อมกับพบปะกลุ่มเกษตรกรแปลงใหญ่ กว่า 1,000 คน พร้อมทั้งมอบเงินสนับสนุนสินเชื่อเพื่อพัฒนาการเกษตรแบบแปลงใหญ่ และเครื่องจักรกลการเกษตรภายใต้โครงการ Motor pool แก่แปลงใหญ่โคนมสอยดาว จำนวน 10 ล้านบาท และสินเชื่อเงินทุนหมุนเวียนเพื่อการรับซื้อผลไม้ให้สหกรณ์การเกษตรเขาคิชฌกูฎ จำกัด 25 ล้านบาท และมอบสถานีสูบน้ำบ้านท่าอุดม เพื่อสนับสนุนพื้นที่แปลงใหญ่ จำนวน 1 โครงการ  ผู้สื่อข่าวรายงานว่า นอกจากนี้นายกฯจะเยี่ยมชมกระบวนการจัดการและควบคุมคุณภาพผลไม้ก่อนการส่งออก เช่น ทุเรียน การประมูลมังคุดแปลงใหญ่ และแปลงใหญ่ประชารัฐกุ้งขาว อ.ท่าใหม่ ซึ่งเกษตรกรปรับเปลี่ยนการเลี้ยงกุ้งในบ่อเลี้ยงที่ปูพีอีและมีการปรับคุณภาพน้ำด้วยเทคโนโลยี 3 สะอาด ได้แก่ น้ำสะอาด บ่อสะอาด และกุ้งสะอาด ตามแนวทางประชารัฐ ร่วมกับบริษัทเครือเจริญโภคภัณฑ์ ทำให้กุ้งปลอดโรค EMS ระยะเวลาการเลี้ยงลดลง จากเดิม 4 เดือน/รอบ เป็น 2 เดือน/รอบ ส่งผลให้กุ้งมีผลผลิตเพิ่มขึ้นจากเดิมเฉลี่ย 1,000 กก./ไร่/รุ่น เพิ่มเป็น 1,100 กก./ไร่/รุ่น ทั้งนี้นายสมชาย ชาญณรงค์กุล อธิบดีกรมส่งเสริมการเกษตร เปิดเผยระหว่างดูการบริหารจัดการผลไม้ภาคตะวันออก ที่เป็นต้นแบบของประเทศ ณ สหกรณ์การเกษตรเขาคิชฌกูฎ จำกัด อ.เขาคิชฌกูฎ  จ.จันทบุรี และเตรียมการต้อนรับนายกรัฐมนตรี ว่า พล.อ.ฉัตรชัย ได้นำเสนอนายกฯ ในช่วง 3 ปีของการปฎิรูปการเกษตร ซึ่งขับเคลื่อนนโยบายเกษตรแปลงใหญ่ โดยผ่านกลไกศูนย์เพิ่มประสิทธิภาพการผลิตสินค้าเกษตร (ศพก.) และการใช้แผนที่เกษตรเพื่อการบริหารจัดการเชิงรุก หรืออะกริแมพ ทำให้การเกษตรพัฒนาเปลี่ยแปลงมากขึ้นอย่างเป็นรูปธรรม  ""การปฎิรูปภาคเกษตรได้ใช้การบริหารด้านตลาดเป็นตัวตั้ง  อยากให้นายกฯมา เห็นว่าเกษตรแปลงใหญ่ ขับเคลื่อนด้วยความรู้จาก ศพก. เกิดผลในทางปฎิบัติได้จริง รมว.ฉัตรชัย ตั้งเป้าภายใน3 ปี จากปี59-61 ศพก.กับแปลงใหญ่ เป็นหัวใจในการปฎิรูปภาคเกษตร เพื่อให้เกิดความสำเร็จหลังจากนั้นเกษตรกรเกิดความมั่นคงในอาชีพ สามารถลดต้นทุน เพิ่มผลผลิต ร้อยละ 20 ในพืช 29 ชนิด ซึ่งแปลงใหญ่ มีผลสำเร็จ ปี59 เก็บเกี่ยวแล้วประเมินผล 600 กว่าแปลง ทำให้เกิดการลดต้นทุน 1,400 ล้านบาท เพิ่มผลิตได้ 2,800 ล้านบาท โดยปี60 จะรับรองแปลงเพิ่มรวมเป็น 1,141 แปลงทั่วประเทศ""นายสมชาย กล่าว.  ",neutral
155,155,'รอยล'ชี้ฝนถล่มกรุงสูงสุดรอบ26ปี มีโอกาสเกิดอีก2วัน ,https://www.dailynews.co.th/politics/576971,2017-06-03T22:05:52.964Z,'รอยล'ชี้ฝนตกหนักในกรุงเทพฯมีโอกาสเกิดอีก 2 วัน ปริมาณฝน60-100 มม. ระบุฝนตกสูงสุดในรอบ 26 ปี ผลกระทบจากภาวะ ฮีตโดม ปกคลุมเมือง  อุณหภูมิความร้อน ฝุ่นละอองเป็นแกนนำเมฆฝนตกในเมือง เริ่มทำวิจัยหาทางแก้ไขตรงจุด  ,เมื่อวันที่ 30 พ.ค.นายรอยล จิตรดอน ผู้อำนวยการสถาบันสารสนเทศทรัพยากรน้ำและการเกษตร (องค์กรมหาชน) เปิดเผยว่าสภาพฝนตกหนักในพื้นที่กรุงเทพฯยังมีโอกาศค่อนข้างสูง อีก 1 วันในวันที่ 31 พ.ค.ซึ่งมีฝนปริมาณกว่า 60-100 มม.และต่อเนื่องถึงวันที่ 1 มิ.ย.อาจมีฝนปานกลาง รวมถึงภาคกลาง ภาคอีสาน  และภาคเหนือตอนล่าง จะมีฝนมากทั้งหมดและประมาณสัปดาห์ที่สอง ของเดือนมิ.ย. จะเริ่มเบาลง นายรอยล กล่าวอีกว่า ฝนตกในกรุงเทพช่วงเดือนพ.ค.สูงมากกว่าค่าเฉลี่ยในรอบ 26 ปี อิทธิพลที่ส่งผลจากลมมรสุมตะวันตกเฉียงใต้ และมีหย่อมความกดอากาศต่ำด้านฝั่งอันดามัน เกิดสองลูก พัฒนาตัวเป็นพายุไซโคน ชื่อโมรา อีกลูกอยู่ด้านล่างแถบประเทศมาเลเซีย ขณะเดียวกันทางฝั่งประเทศเวียดนาม กำลังเป็นหย่อมกดอากาศต่ำ ทำให้กลายเป็นร่องมรสุมพาดผ่านกรุงเทพฯ ภาคกลาง จึงเกิดฝนตกหนักต่อเนื่องจากอิทธิพลพายุโมรา แต่ก็เกิดเร็วไปเร็ว เข้าตอนนี้เข้าเมียนมา บังคลาเทศ ซึ่งกทม.ออกแบบสำหรับฝนตก 60 มม.ต่อชม รวมทั้งระบบเมื่อใช้ไปก็ทำให้รับได้ไม่ถึง ยังมาเจอฝนตกเฉลี่ย 100 กว่ามม. ขนาดในทำเนียบรัฐบาลยังท่วม  นายรอยล กล่าวอีกว่า ปริมาณฝนตกหนักมากในกรุงเทพ มีผลจากอุณหภูมิความร้อน ฝุ่นละออง เป็นแกนเหนี่ยวนำเมฆจากภายนอกเข้ามาทำให้ฝนตกมากขึ้นด้วย  จะเห็นว่าถ้าประกาศมีฝนตก 60 มม.จะกลายเป็นฝนตกจริงๆ กว่า 100 มม.เพราะมีเมฆมาเพิ่มทำให้เมฆก่อตัวหนาเกิดฝนมากขึ้น เมื่อความชื้นวิ่งจากอ่าวไทย มาเจอความร้อน และยกตัวขึ้นสูง บริเวณแถวแจ้งวัฒนะ จ.ปทุมธานี ซึ่งสัญญานบ่งชัดเรียกว่า ฮีตโดม ปกคลุมเมือง และหลังจากฝนหยุดตกอากาศอบอ้าวทันที ประกอบกับรถติดมาก จะเพิ่มความร้อน ได้มหาศาล  ปัจจัยเหล่านี้ล้วนเป็นตัวเร่งทำให้ฝนเพิ่มขึ้นในเมืองหลวงโดยประเทศไต้หวัน ได้ทำวิจัยแล้วพบว่า ความร้อนสะสมใน ตัวเมือง ไทเป เพิ่มฝนได้ ร้อยละ30-40 ส่วนของไทย เรากำลังเริ่มทำวิจัย ซึ่งต้องช่วยกันหาทางออกให้ถูกจุด  นายรอยล กล่าวว่าสภาพฝนปีนี้คล้ายปี 2542 ฝนเยอะเดือน พ.ค. และเบาลงปลายเดือน มิ.ย. ก.ค. ส.ค.  มาถึงเดือนก.ย.เริ่มมีฝนปกติ เดือนต.ค.ฝนมาก หลังจากเดือนต.ค. มาเดือน พ.ย. มีแนวโน้มปรากฎการณ์เอลนีโญ คือภาวะแล้ง ซึ่งอากาศหนาวจะมาเร็ว นอกจากนี้เขื่อนภูมิพล เขื่อนสิริกิต์ มีน้ำใช้การน้อย ถ้ามีฝนแบบปี 54จะรับได้อีก 7-8 พันล้านลบ.ม. โดยไม่ล้น ทั้งนี้ในปีนี้ลักษณะฝนแบบปี54 จะไม่เกิดขึ้นเพราะจากสภาพฝนในมหาสมุทรแปซิฟิกกับอินเดีย ไปให้ฝนมากที่ทวีปอเมริกา และทางมหาสมุทรอินเดีย มีฝนมากแถวบังคาเทศ อินเดีย โดยเฉพาะเมียนมา เดือนนี้มีพายุเข้าสองลูก ส่วนไทย โดนร่องมรสุมไปแล้ว จะมีพายุ 2 ลูก ในเดือนก.ค. และเดือน ต.ค. ซี่งอาจเข้าเฉียดๆเหมือนปี42 พายุไม่ได้เข้าตรง.  ,neutral
156,156,"""พีระศักดิ์""โต้""สมชัย""อย่ามโนเกินไป ",https://www.dailynews.co.th/politics/578938,2017-06-10T23:08:17.914Z,'รองประธาน สนช.'โต้'สมชัย' ยันสนช.ทำตามกระบวนการ-เปิดเผย อัด กกต.ควรกลับไปทบทวนตัวเอง อย่ามโนเกินไป,เมื่อวันที่ 10 มิ.ย.นายพีระศักดิ์ พอจิต รองประธานสนช.คนที่ 2 กล่าวถึงกรณีนายสมชัย ศรีสุทธิยากร กกต.ด้านบริหารกลาง โพสต์เฟซบุ๊กระบุมติสนช.ให้เซตซีโร่กกต.เป็นตราบาปการเมืองไทย ไม่ต่างจากนิรโทษกรรมสุดซอยนั้นว่า เกี่ยวอะไรกับเรื่องนิรโทษกรรม กระบวนการโหวตของสนช.มีใครกระทำผิดอะไรเกิดขึ้นเเบบนั้นหรือ องค์กรอิสระอย่างกกต.บางทีก็พูดเเรงไป สนช.ทำแบบเปิดเผย มีถ่ายทอดสดให้เห็น มีขั้นตอนตั้งกมธ.ถกเถียงทั้งเสียงข้างมากข้างน้อย ไม่มีวางเเผนล่วงหน้า ที่จริงกกต.เองควรปฏิรูปตนเองแนวคิดส่วนบุคคลในองค์กรมีปัญหา กรธ.ร่างกฎหมายลูกมาค้านตลอด โดยเฉพาะเรื่องกกต.จังหวัดเดิม กับแนวคิดให้มีผู้ตรวจการเลือกตั้ง เขาก็จะเอาเเบบเดิมคงไว้ทั้งๆที่รู้ว่ามีปัญหา ถ้ากกต.รับกฎหมายใหม่ไม่ได้ ก็ไม่ควรจะอยู่ต่อภายใต้กฎหมายใหม่ตนว่าดีเเล้ว  ส่วนที่นายสมชัยระบุว่า สนช.เเต่งตั้งมาโดยผู้มีอำนาจ ไม่ว่ากรรมการสรรหากกต.ใหม่ จะส่งรายชื่อใดมา สนช.อาจส่งคืนให้สรรหากันใหม่จนกว่าจะพอใจนั้น คิดไกลเกินเหตุจินตนาการลึกล้ำ มโนเกินไป กกต.กลับไปทบทวนตัวเองดีกว่า ที่ผ่านมามีปัญหาการทำงานหย่อนยานหรือไม่ ขัดเเย้งกันเองในองค์กรหรือไม่ ,neutral
157,157,"""บิ๊กตู่""สั่งฟันตร..พฤติกรรมไม่เหมาะสมทำคดีเปรี้ยว ",https://www.dailynews.co.th/politics/578191,2017-06-06T14:00:12.700Z,“บิ๊กตู่” ติง  ตร.ถ่ายรูปคู่ “เปรี้ยว” ไม่เหมาะ หากพบต้องลงโทษทางวินัย เตือนปฏิบัติหน้าที่ระมัดระวังอย่าให้เสื่อมเสีย ขอลดการเสนอข่าว  ,เมื่อวันที่ 6 มิ.ย. ที่ทำเนียบรัฐบาล พ.อ.หญิงทักษดา สังขจันทร์ ผู้ช่วยโฆษกประจำสำนักนายกรัฐมนตรี แถลงภายหลังการประชุมคณะรัฐมนตรี(ครม.) ถึงคำชี้แจงพล.อ.ประยุทธ์ จันทร์โอชานายกรัฐมนตรี ต่อประเด็นคำถามสื่อมวลชนกรณีกระแสเรียกร้องปฏิรูปตำรวจหลังมีพฤติกรรมไม่เหมาะสมในการดำเนินคดีกับผู้ต้องหาฆ่าหั่นศพที่จ.ขอนแก่นว่า หากพบตำรวจมีพฤติกรรมไม่เหมาะสมจะต้องลงโทษทางวินัย ส่วนการแถลงข่าวและการให้ข่าวที่มีผลกระทบต่อสังคมก็ต้องให้กระบวนการยุติธรรมดำเนินการไปก่อนและลดการนำเสนอข่าว การให้ข่าวโดยไม่จำเป็น  พ.อ.หญิงทักษดา กล่าวอีกว่า ส่วนการปฏิรูปตำรวจมีหลายประเด็นที่กำลังดำเนินการทั้งในเรื่องโครงสร้างการบริหารงาน นั้น นายกรัฐมนตรีระบุว่า จะต้องทำไปพร้อมๆกัน ซึ่งรัฐธรรมนูญได้กำหนดเวลาไว้ชัดเจนแล้ว และพล.ต.อ.จักรทิพย์ ชัยจินดา ผู้บัญชาการตำรวจแห่งชาติ ก็รับทราบในทุกเรื่องแล้ว ขณะที่พล.ท.สรรเสริญ แก้วกำเนิด โฆษกประจำสำนักนายกรัฐมนตรี แถลงภายหลังการประชุมคณะรัฐมนตรี (ครม.) ว่า  ถึงกรณีการจับกุม น.ส.ปรียานุช โนนวังชัย หรือ เปรี้ยว ผู้ต้องหาคดีฆ่าหั่นศพ ว่า พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) ติติงการปฏิบัติของเจ้าหน้าที่รัฐ โดยเจ้าหน้าที่รัฐจะต้องระมัดระวังอย่างที่สุด อย่าให้ใครหยิบประเด็นการปฏิบัติของเจ้าหน้าที่มาพูดให้เกิดความเสื่อมเสีย  และเจ้าหน้าที่ต้องมีวิจารณญาณ รู้ว่าสิ่งใดควรหรือไม่ควรทำ แม้สิ่งที่ทำนั้นจะไม่มีกฎหมายกำหนด แต่จะก่อให้เกิดการติฉินนินทาได้ว่า เจ้าหน้าที่ปฏิบัติไม่เหมาะสม “การจับผู้ต้องหาคดีฆ่าหั่นศพ นายกฯได้รับคำร้องจากประชาชนมามากพอสมควร โดยต้องการให้รัฐเป็นตัวกลางสื่อออกไปยังสื่อมวลชนบางส่วนด้วย เพราะสื่อมวลชนได้นำเสนอข้อมูลการฆ่าหั่นศพนี้อย่างละเอียด บางช่องรายงานชนิดที่ตามการทำแผนประกอบคำรับสารภาพไปทุกที่ ทำให้คนเสพสื่อส่วนหนึ่ง โดยเฉพาะเด็กๆ หลงคิดว่าการทำเช่นนั้นเป็นฮีโร่ ดังนั้น จึงควรสร้างการรับรู้ที่เป็นประโยชน์ต่อการพัฒนาประเทศ ควรระมัดระวังการปฏิบัติ เช่นเดียวกับการปฏิบัติหน้าที่ของหน่วยงานรัฐก็ต้องระมัดระวังเช่นนั้น เพื่อให้เป็นที่ยอมรับจากประชาชนมากขึ้น” พล.ท.สรรเสริญ กล่าว.,yellow
158,158,สธ.ตั้งกก.สอบปมตรวจเชื้อเอชไอวีพลาด ,https://www.dailynews.co.th/politics/577970,2017-06-05T12:00:11.423Z,สธ.ตั้งกก.สอบข้อเท็จจริง เหตุรพ.ตรวจเชื้อเอชไอวีคาดเคลื่อน รู้ผลใน 30 วัน พร้อมเยียวยาผู้เสียหาย “เจ้าตัว”โล่ง เหมือนตายแล้วเกิดใหม่  ,เมื่อวันที่ 5 มิ.ย. ที่กระทรวงสาธารณสุข นพ.ปิยะสกล สกลสัตยาทร รมว.สาธารณสุข แถลงข่าวภายหลังการหารือแนวทางการเยียวยา  น.ส. สุทธิดา แสงสุมาตร ผู้เสียหายจากกรณีโรงพยาบาลในสังกัดกระทรวงสาธารณสุข ตรวจเชื้อเอชไอวีคาดเคลื่อน เมื่อ 17 ปีที่ผ่านมา แต่ตรวจพบในภายหลังว่าไม่ได้มีการติดเชื้อเอชไอวี โดยในเวลาในการหารือประมาณ 1 ชั่วโมง ว่า ตามที่ได้มีการตรวจยืนยันจากศูนย์ยืนยันจากศูนย์วิจัยโรคเอดส์ สภากาชาดไทย ว่าน.ส.สิทธิดา ไม่ได้มีการติดเชื้อเอชไอวีนั้น ตนขอแสดงความยินดีกับน.ส.สุทธิดาด้วย จากที่เคยมีช่วงชีวิตที่ลำบากจากนี้ก็ขอให้มีแต่ความสดใส และสังคมก็ควรเรียนรู้จากกรณีนี้ว่าไม่ควรตีตราผู้ติดเชื้อเพราะว่าไม่ใช่เรื่องน่ารังเกียจ และไม่ได้ติดต่อกันง่าย อย่างไรก็ตามจากนี้จะมีการตั้งคณะกรรมการตรวจสอบข้อเท็จจริง โดยมีศ.กิตติคุณ นพ.ประพันธ์ ภาณุภาค ผอ.ศูนย์วิจัยโรคเอดส์ฯ นพ.สุวรรณชัย วัฒนายิ่งเจริญชัย รองปลัดกระทรวงฯ ร่วมเป็นกรรมการตรวจสอบให้แล้วเสร็จภายใน 30 วัน   นพ.ปิยะสกล กล่าวต่อว่า ส่วนเรื่องการเยียวยานั้นให้ศูนย์สันติวิธีของกระทรวงเป็นผู้พิจารณา อย่างไรก็ตาม เทคโนโลยีการตรวจหาเชื้อเอชไอวีของประเทศไทยได้มาตรฐานสากลอยู่แล้วขอให้ประชาชนมั่นใจ   ศ.กิตติคุณ นพ.ประพันธ์ กล่าว การตรวจสอบข้อเท็จจริงเมื่อ 17 ก่อนจะย้อนไปดูว่าทางโรงพยาบาลการตรวจเชื้อใช้เทคนิคอะไร มีการตรวจยืนยันผลหรือไม่ เหมาะสมหรือไม่ การดูแลมีมาตรฐานหรือไม่ ซึ่งเทคโนโลยีเมื่อ 17 ปีก่อนมีความแม่นยำร้อยละ 98 ความไวร้อยละ 99 นั่นหมายความว่ามีโอกาสที่จะให้ผลลวงหรือผิดพลาดได้ 2 ใน 100 คน แต่ก็ต้องตรวจยืนยัน 2 ครั้งด้วยวิธีการที่แตกต่างกัน ส่วนปัจจุบันความแม่นยำที่ร้อนละ 98 แต่ตรวจยืนยัน 3 ครั้งด้วยวิธีการที่แตกต่างกัน   ด้านนายสงกานต์ อริยะทรัพย์ ทนายความส่วนตัว น.ส.สุทธิดา กล่าวว่า การเยียวยานั้นไม่ได้เรียกร้องอะไร อยู่ที่กระทรวงเป็นผู้พิจารณา แต่สิ่งสำคัญคือการทำให้ น.ส.สุทธิดา พ้นจากการการตีตรา ที่ขอให้กระทรวงตั้งกรรมการสอบข้อเท็จจริงเพื่อให้มีการป้องกันการเกิดเหตุการณ์เช่นนี้อีก   ด้าน น.ส.สุทธิดา กล่าวว่า ดีใจมากและรู้สึกโล่งอกหลังจากต้องทนแบกรับมาเป็น 10 ปี เหมือนตายแล้วเกิดใหม่ เพื่อนๆที่ทราบข่าวก็มีโทรมาแสดงความยินดีบ้าง การหารือวันนี้ก็รู้สึกดี รู้สึกพอใจ ส่วนการเยียวยานั้นแล้วแต่ทางกระทรวงจะพิจารณาตามความเหมาะสม ทั้งนี้เรื่องที่จะให้เป็นพรีเซนเตอร์ให้ผู้ป่วยติดเชื้อเอชไอวีนั้นตนก็ยินดี.,neutral
159,159,"อึ้ง!ยอดค้างชำระค่าน้ำ-ไฟมท.กว่า1,300ล้านบาท ",https://www.dailynews.co.th/politics/578369,2017-06-07T12:00:10.837Z,"“มท.”เร่งตรวจสอบหนี้เก่า ค้างจ่ายค่าสาธารณูปโภค ระบุพยายามดำเนินการตามมาตรการสำนักงบฯ –เงินที่ได้รับ เผยยอดค้างชำระของกระทรวงทั้งหมดประมาณ 1,300 ล้านบาทเศษ  ","เมื่อวันที่ 7 มิ.ย. ที่กระทรวงมหาดไทย นายณัฐพงศ์ ศิริชนะ รองปลัดกระทรวงมหาดไทย ให้สัมภาษณ์ถึงการชำระค่าสาธารณูปโภคของกระทรวงมหาดไทยว่า ในเรื่องยอดการค้างชำระกระทรวงมหาดไทยได้คำนึงถึงปัญหานี้มาตั้งแต่ต้น รวมถึงมีมาตรการเร่งรัดในการตรวจสอบ เช่น การตรวจสอบมิเตอร์ไฟฟ้า มิเตอร์น้ำตามจังหวัดต่างๆว่ามิเตอร์ใดอยู่ในความรับผิดชอบของกระทรวงมหาดไทย มิเตอร์ใดเป็นของเอกชน ในเรื่องหนี้สินที่ค้างชำระต่างๆ ตั้งแต่ปีที่แล้วมา เราได้พยายามตรวจสอบหนี้สินเก่าๆ ที่มียอดค้างตั้งแต่เมื่อปี 2558-2559 มีหนี้ค้างเท่าไหร่บ้าง ซึ่งเราพยายามทยอยชำระไปจนเกือบหมดแล้ว ซึ่งส่วนใหญ่จะค้างชำระในส่วนของค่าไฟฟ้า “ส่วนยอดค้างชำระของกระทรวงมหาดไทยและได้รายงานในมติครม. จะเป็นการรายงานในภาพรวมของหน่วยงานทุกสังกัด ทั้งหน่วยราชการส่วนกลาง ส่วนภูมิภาค ท้องถิ่น รวมทั้งกทม. และพัทยาที่มีการค้างชำระค่าสาธารณูปโภค สำหรับมาตรการที่นายกรัฐมนตรีได้สั่งการลงมานั้น เราได้มีมาตรการประหยัดไฟฟ้า มาตรการประหยัดน้ำที่ทางกระทรวงได้ดำเนินการอย่างเร่งรัดและได้มีการตรวจสอบการรั่วไหลของกระแสไฟฟ้า ปรับเปลี่ยนใช้หลอดไฟประหยัดพลังงาน เครื่องปรับอากาศเพื่อประหยัดการใช้ไฟ” นายณัฐพงศ์ กล่าวและว่า ส่วนยอดค้างชำระค่าสาธารณูปโภคของกระทรวงมหาดไทยจะสามารถชำระได้ทั้งหมดเมื่อใดนั้น แต่ละกรม แต่ละกระทรวงมีงบประมาณตั้งไว้อยู่แล้ว ที่จะได้รับการจัดสรรงบมา โดยมาตรการของสำนักงบประมาณนั้น เงินเหลือจ่ายอันดับแรกก็ให้ไปจ่ายเป็นค่าสาธารณูปโภค เราก็พยายามจะดำเนินการตามนั้น. เมื่อถามถึงข้อสั่งการของนายกฯ ที่ระบุให้หนี้ที่จะเกิดขึ้นในปีงบประมาณ 2560 เป็นต้นไป ให้ชำระให้แล้วเสร็จในปีงบประมาณนั้นๆ นายณัฐพงศ์ กล่าวว่า เราก็จะพยายามดำเนินการเพราะค่าสาธารณูปโภคของสำนักงานก็จะควบคุมในการจัดตั้งงบประมาณ เราก็ต้องพยายามประหยัดงบประมาณด้วย และพยายามจะไม่ติดหนี้ เพราะปกติ เมื่อมีเงินเหลือจ่าย ถ้าเราไม่มีหนีค้างค่าสาธารณูปโภค สำนักงบประมาณก็จะคืนเงินมาให้เราพัฒนาองค์กร และพัฒนาบุคลากรได้ เราพยายามเร่งรัดและตรวจสอบหนี้เก่าให้หมด พยายามไม่ติดหนี้เพราะถ้าเราประหยัดก็จะมีเงินเหลือเพื่อมาพัฒนาองค์กรต่อไปได้ ถ้ามีหนี้ค้างชำระอยู่สำนักงบก็จะไม่คืนเงินก้อนนี้ให้เราซึ่งมันเป็นมาตรการจูงใจอยู่แล้วที่เราต้องพยายามทำตัวไม่ให้มีหนี้ ผู้สื่อข่าวรายงานว่า สำหรับยอดค้างชำระของกระทรวงมหาดไทย ในส่วนของการไฟฟ้านครหลวง (กฟน.) มียอดค้างชำระประมาณ 23 ล้านบาท การไฟฟ้าส่วนภูมิภาค (กฟภ.) ประมาณ 1,260 ล้านบาท การประปานครหลวง (กปน.) ประมาณ 25 ล้านบาท การประปาส่วนภูมิภาค (กปภ.) ประมาณ 9 ล้านบาท รวมทั้งหมดประมาณ 1,300 ล้านบาทเศษ  ",neutral
160,160,หวั่นกกต.ใหม่ถูกมองช่วยคนในรัฐบาลที่จะลงลต. ,https://www.dailynews.co.th/politics/578943,2017-06-10T23:08:22.573Z,'นิพิฏฐ์'ห่วงกกต.ใหม่ยกชุดถูกมองช่วยคนในรัฐบาลที่จะลงเลือกตั้ง ระบุถ้าได้คนไม่รู้ทันนักการเมืองปราบโกงเลือกตั้งยาก ชี้เลื่อนเลือกตั้งไม่ได้ เหตุรธน.ตีกรอบ ยกเว้นสนช.แก้รธน.-คว่ำร่างพ.ร.ป.,เมื่อวันที่ 10 มิ.ย.  นายนิพิฏฐ์ อินทรสมบัติ รองหัวหน้าพรรคประชาธิปัตย์ ให้สัมภาษณ์ถึงผลสำรวจความคิดเห็นของประชาชนระบุว่าส่วนใหญ่เห็นด้วยกับมติของสภานิติบัญญัติแห่งชาติ(สนช.) ที่ให้คณะกรรมการการเลือกตั้ง(กกต.) ทั้งหมดพ้นจากตำแหน่ง(เซตซีโร่) ว่า บางเรื่องเป็นเทคนิคทางกฎหมาย ถ้าเอาไปถามประชาชน เขาอาจไม่เข้าใจ ยิ่งประชาชนอยู่ในภาวะถูกจำกัดทางความคิดด้วยคำว่าปลาสองน้ำ ก็จะยิ่งคิดต่อไม่ได้ หรือเห็นว่าปลาน้ำเดียวเป็นสิ่งที่ดีกว่า จึงเกิดคำถามว่าทำไมไม่มีการนำเสนอรายละเอียดให้ประชาชนได้เปรียบเทียบว่าแบบปลาสองน้ำเป็นอย่างไร แบบปลาน้ำเดียวเป็นอย่างไร อย่างไหนดีกว่า ทั้งนี้ตนเห็นว่าปลาสองน้ำมีราคาดีกว่าปลาน้ำเดียว แม้แต่ในทะเลสาบสงขลา มีกุ้งสามน้ำเพราะเติบโตอยู่ในทะเลสาบนี้ที่ทั้งน้ำจืด น้ำเค็ม และน้ำกร่อย เป็นกุ้งที่มีรสชาติดีที่สุด จึงมีราคาแพง  นอกจากนี้รูปแบบปลาสองน้ำนี้จะทำให้เกิดการถ่วงดุลกัน และตามหลักการ ต้องให้องค์กรอิสระคาบเกี่ยวกับวาระของรัฐบาล ไม่ให้หมดวาระไปพร้อมรัฐบาล หรือไม่ให้รัฐบาลแต่งตั้งขึ้นมาร้อยเปอร์เซ็นต์ มิฉะนั้นจะทำให้กรรมการ กกต.ชุดใหม่ถูกครหาว่ามาจากการสรรหาหรือถูกแต่งตั้งมาจากโครงสร้างในรัฐบาลนี้ และเมื่อรัฐบาลชุดใหม่เข้ามาก็อาจใช้เป็นข้ออ้างในการยกเลิกกกต.ชุดนั้นออกไปแล้วแต่งตั้งชุดใหม่ หรือกกต.ใหม่อาจเกิดข้อครหาว่าสร้างความได้เปรียบแก่คนในรัฐบาลบางคนที่ต้องการจะลงเล่นการเมือง นายนิพิฏฐ์ กล่าวอีกว่า เมื่อกติกาดูเหมือนไม่มีความเป็นธรรม ยิ่งกรรมการมีข้อครหาว่าไม่เป็นกลางด้วย ยิ่งรู้อยู่แล้วว่าใครจะเป็นผู้ชนะในการแข่งขันครั้งนี้ ขณะเดียวกัน แม้การเซตซีโร่ไม่มีข้อห้ามไว้ แต่เรื่องลักษณะอย่างนี้ถือเป็นการใช้อำนาจตามอำเภอใจ เกินความจำเป็น เพราะกรณีของกกต.ไม่จำเป็นต้องเซตซีโร่ และเหตุผลที่นำมาอ้างก็ฟังไม่ขึ้น อาทิเรื่องของวาระการดำรงตำแหน่งของกกต.ชุดเก่ากับชุดใหม่ แม้จะไม่เท่ากัน หรือเหลื่อมกัน แต่มีผลดีเพราะจะสร้างการถ่วงดุลอำนาจกัน ไม่เกิดการเอื้อให้ฝ่ายหนึ่งฝ่ายใด นอกจากนี้ การมีกกต.ชุดเก่าเอาไว้บ้างจะทำให้ยังมีคนที่มีประสบการณ์ทำหน้าที่ร่วมกับคนที่มาใหม่ เพราะเราจะมั่นใจได้อย่างไรว่าคนที่มาเป็นกกต.ชุดใหม่จะมีประสบการณ์เกี่ยวกับการเลือกตั้งหรือประสบการณ์ทางการเมืองเพียงพอ เพราะถ้าผู้ที่มาทำหน้าที่นี้ไม่รู้เช่นเห็นชาตินักการเมืองดีพอ ก็คงไม่สามารถจับทุจริตในการเลือกตั้งหรือจัดการเลือกตั้งให้มีความบริสุทธิ์ ยุติธรรมได้ เมื่อถามว่านายวิษณุ เครืองาม รองนายกรัฐมนตรี ระบุว่าการเซตซีโร่กกต.จะไม่ทำให้การเลือกตั้งถูกเลื่อนออกไป  นายนิพิฏฐ์ กล่าวว่า กรอบเวลาจัดการเลือกตั้ง ถูกกำหนดไว้รัฐธรรมนูญอยู่แล้ว จึงเลื่อนออกไปไม่ได้ ยกเว้นจะมีการแก้ไขรัฐธรรมนูญ หรือไปล้มร่างพระราชบัญญัติประกอบรัฐธรรมนูญ(พ.ร.ป.) 4 ฉบับที่เกี่ยวข้องกับการเลือกตั้ง ซึ่งที่จริงก็มีโอกาสเกิดขึ้นได้ เพราะน่าสังเกตว่าสนช.เริ่มแสดงท่าทีไม่เห็นด้วยกับสิ่งที่คณะกรรมการร่างรัฐธรรมนูญ(กรธ.) ทำไว้ ยกตัวอย่างการเซตซีโร่กกต.ที่กรธ.มีข้อคิดเห็นว่าไม่ต้องทำ แต่สนช.กลับมีมติให้ทำ และกรณีของร่างพ.ร.ป. 2 ฉบับที่จะต้องเข้าสู่สนช.ภายใน 240 วัน อาจมีฉบับใดฉบับหนึ่งถูกคว่ำได้ ซึ่งถ้าเกิดขึ้นจริง จะทำให้กระบวนการยิ่งยืดเวลา การเลือกตั้งต้องถูกเลื่อนไปด้วย ทั้งหมดจึงขึ้นอยู่กับรัฐบาลชุดนี้ว่าต้องการอยู่ต่อไปอีกหรือไม่.,red
161,161,"""ชูศักดิ์""หวั่นกกต.ชุดใหม่ทำเลือกตั้งไม่เรียบร้อย ",https://www.dailynews.co.th/politics/578017,2017-06-05T22:00:12.575Z,'ชูศักดิ์' เชื่อปมเซตซีโร่กกต.เรื่องไปถึงศาล  หนุนแนวคิดคุณสมบัติครบควรได้ไปต่อ หวั่นกกต.ชุดใหม่ทำเลือกตั้งไม่เรียบร้อย เหตุยังเลือกตั้งในขณะที่คสช.ยังอยู่ในอำนาจ        'โฆษกพรรคพลังชล'ชี้ ผู้เกี่ยวข้องควร อธิบายเหตุผล ปมเซตซีโร่กกต.  ,"เมื่อวันที่ 5 มิ.ย. นายชูศักดิ์ ศิรินิล ประธานคณะทำงานฝ่ายกฎหมายพรรคเพื่อไทย ให้สัมภาษณ์ถึงการรีเซตคณะกรรมการการเลือกตั้ง(กกต.)ว่า การไปเขียนให้กกต.พ้นไปตามกฎหมายประกอบรัฐธรรมนูญที่กำลังยกร่างขึ้นใหม่ อาจมีประเด็นว่าทำได้หรือไม่ ขัดแย้งกับรัฐธรรมนูญหรือไม่ เข้าใจว่าในที่สุด คงจะมีเรื่องไปให้ศาลรัฐธรรมนูญวินิจฉัย เข้าใจว่ากกต.บางคนอาจขาดคุณสมบัติที่กำหนดไว้ตามรัฐธรรมนูญใหม่ ก็ควรต้องพ้นไป ผู้ที่ยังคงมีคุณสมบัติก็ควรจะให้เขาอยู่ต่อไปจนครบวาระ ที่ผ่านมาก็ดูจะยึดแนวทางนี้ ซึ่งจะมีประโยชน์ในการช่วยสานต่อการเลือกตั้งที่จะมีขึ้น การเซตซีโร่และจะต้องเลือกตั้งภายใน 150 วัน หลังกฎหมายประกอบฯ มีผลบังคับใช้ ไม่เชื่อว่าจะทำให้การเลือกตั้งเป็นไปโดยความเรียบร้อยและมีประสิทธิภาพได้ คงไม่อาจเข้ามาแล้วทำงานได้เลย นอกจากนั้นจะมีปัญหาเป็นอย่างมากในการสรรหากกต.ชุดใหม่ว่าจะทำได้ตามกำหนดหรือไม่ รวมถึงความชอบธรรมและจะทำอย่างไรถึงจะได้ผู้ที่มีความเหมาะสมจริงๆมาทำหน้าที่ ""การเลือกตั้งครั้งหน้าเป็นการเลือกตั้งในขณะที่คสช.ยังอยู่ในอำนาจตามบทเฉพาะกาลของรัฐธรรมนูญ ยังมีอำนาจเต็มที่กว้างขวาง ท่ามกลางกระแสว่าอาจมีการสืบทอดอำนาจ ดังนั้นความเป็นอิสระโปร่งใส ความเป็นกลางของกกต.จึงเป็นเรื่องที่มีความสำคัญ ยิ่งกรธ.ไปติดดาบสำคัญให้กกต.สามารถสั่งระงับสิทธิสมัครรับเลือกตั้งได้เป็นการชั่วคราวไม่เกินหนึ่งปี อันจะมีผลสำคัญต่อพรรคการเมืองที่สมัครรับเลือกตั้ง บทบาทภารกิจของกกต.ในอนาคตจึงมีผลต่อการเมืองของประเทศเป็นอย่างมาก""นายชูศักดิ์ กล่าว   ด้านนายสุระ เตชะทัต โฆษกพรรคพลังชล (พช.) กล่าวว่า  หลักการร่างกฎหมายควรเริ่มจากการรับฟังความคิดเห็นของหน่วยงานที่มีส่วนเกี่ยวข้อง กรณีนี้เมื่อรัฐธรรมนูญ เพิ่มอำนาจหน้าที่ ระบุจำนวน รวมถึงคุณสมบัติของกกต. การออกกฎหมายลูกก็ควรรับฟังความคิดเห็นของกกต. แล้วนำแนวความคิดเขาไปประกอบการพิจารณา ไม่เช่นนั้นจะเกิดความคลางแคลงใจต่อการร่างกฎหมาย แล้วยิ่งผลออกมาเป็นการเซตซีโร่ ก็เกิดการตั้งคำถามออกมามากมาย ดังนั้นคนที่เกี่ยวข้อง ต้องอธิบายให้เขาเข้าใจถึงเหตุผลความจำเป็นที่ต้องสรรหากันใหม่ทั้งหมด    ผู้สื่อข่าวถามว่า สะท้อนว่าคสช.ต้องการยื้อการอยู่ในอำนาจหรือไม่ โฆษกพรรคพลังชล กล่าวว่า นี่คือประเด็นที่คนสงสัย และออกมาตั้งคำถาม ดังนั้นผู้ที่เกี่ยวข้องก็ต้องออกมาอธิบายและชี้แจงให้ชัด สังคม พรรคการเมือง องค์กรต่างๆ จะได้ไม่สงสัยและเพื่อลดความหวาดระแวง  คนที่มีหน้าที่รับผิดชอบ ผลักดัน มีส่วนในการออกกฎหมาย ต้องออกมาอธิบายเหตุผลต่อสังคมให้เกิดความชัดเจนก่อน หากจะเซคซีโร่กกต. หรือองค์กรอิสระ เซ็ตเพื่ออะไร โดยผู้ที่ออกมาชี้แจงต้องเป็นผู้ที่ได้รับความเชื่อถือ เพื่อให้สังคมเกิดความยอมรับก่อนที่สนช.จะพิจารณา.  ",neutral
162,162,ภาคปชช.วอล์คเอาท์ จี้ยกร่างฯกฎหมายบัตรทองใหม่ ,https://www.dailynews.co.th/politics/578914,2017-06-10T23:08:27.279Z,ประเดิม ประชาพิจารณ์ ก.ม.บัตรทอง เวทีแรกวุ่น ภาคประชาชนวอล์คเอาท์จากเวที เหตุเชื่อตั้งธง ลิดรอนสิทธิประชาชน-รับฟังความเห็นไม่เปิดกว้าง จี้ยกร่างฯใหม่,เมื่อวันที่ 10 มิ.ย. ที่โรงแรมลีการ์เดนท์ อ.หาดใหญ่ จ.สงขลา ได้มีการจัดประชุมรับฟังความเห็นต่อร่าง พ.ร.บ.หลักประกันสุขภาพแห่งชาติ พ.ศ...หรือพ.ร.บ.บัตรทอง โดยมีเครือข่ายประชาชน และวิชาชีพเข้าร่วมกว่า 300 คน โดยผู้สื่อข่าวรายงานว่าภาพรวมผู้ให้บริการส่วนใหญ่เห็นด้วยกับการแก้ไข พ.ร.บ.ในครั้งนี้ ทั้งการแยกเงินเดือน การเพิ่มกรรมการสัดส่วนผู้ให้บริการในบอร์ด สปสช. การร่วมจ่ายค่าบริการ เป็นต้น ขณะที่ภาพรวมผู้รับบริการและภาคประชาชนไม่เห็นด้วยกับการแก้ไขกฎหมายนี้ จากนั้นกลุ่มเครือข่ายหลักประกันสุขภาพประชาชนภาคใต้ได้วอล์คเอาท์ออกจากเวทีประชาพิจารณ์ฯ พร้อมอ่านแถลงการณ์บริเวณหน้าห้องประชุม เพื่อยืนยันเจตนารมณ์ “แก้กฎหมายหลักประกันสุขภาพประชาชนต้องมีส่วนร่วม หยุด!!!กระบวนการและเริ่มใหม่” โดย นพ.พลเดช ปิ่นประทีป เลขาธิการคณะกรรมการสุขภาพแห่งชาติ (สช.) ในฐานประธานคณะอนุกรรมการดำเนินการประชาพิจารณ์พิจารณา (ร่าง) พ.ร.บ.ฯ กล่าวว่า วันนี้เป็นการประชาพิจารณ์เวทีแรกเพื่อรับฟังความคิดเห็นผู้เกี่ยวข้องเพื่อนำมาวิเคราะห์ผลกระทบที่อาจเกิดขึ้นจากกฎหมายอย่างรอบด้านและเป็นระบบนำสู่การแก้ไขกฎหมายให้ระบบมีความยั่งยืน ซึ่งในวันพรุ่งนี้ (11 มิ.ย.) จะเป็นเวทีประชาพิจารณ์ภาคเหนือ จ.เชียงใหม่ ส่วนเวทีประชาพิจารณ์ภาคอีสาน จ.ขอนแก่น และเวทีประชาพิจารณ์ภาคกลาง กรุงเทพ จะมีขึ้นในวันที่ 17 มิ.ย. และ วันที่ 18 มิ.ย. ตามลำดับต่อไป นอกจากนี้ยังมีการจัดเวทีปรึกษาสาธารณะ (Public Consultation) โดยจะมีการถกแถลงผู้แทนกลุ่มเครือข่ายจากภาคส่วนต่างๆ ส่วนการรับฟังความเห็นผ่านเว็บไซด์ www.lawamendment.go.th ตั้งแต่วันที่ 2 มิ.ย. ที่ผ่านมา ได้มีประชาชนร่วมแสดงความเห็นเข้ามาอย่างต่อเนื่อง ส่วนกรณีที่เครือข่ายประชาชนออกจากเวทีประชาพิจารณ์ก่อน และแถลงการณ์นอกห้องประชุม นับเป็นการแสดงออกทางประชาธิปไตยและเป็นสันติวิธี แสดงให้เห็นถึงพัฒนาการ แต่อยากฝากไปยังประชาชนที่ออกไปก่อนว่ายังสามารถแสดงความเห็นผ่านทางระบบออนไลน์ได้ โดยยังเปิดกว้างรับฟังความเห็นเพื่อนำไปสู่การปรับปรุงแก้ไขกฎหมายให้ดียิ่งขึ้นตามที่มุ่งหวัง ด้าน นางชโลม เกตุจินดา ประธานเครือข่ายหลักประกันสุขภาพภาคประชาชนภาคใต้ ได้แสดงเห็นโดยระบุว่า ระบบหลักประกันสุขภาพแห่งชาติซึ่งดำเนินมาร่วม 15 ปีแล้วถือเป็นระบบที่ดี ซึ่งเท่าที่ดูข้อเสนอ 14 ประเด็น ไม่เห็นด้วยกับการแก้ไข เนื่องจากมองว่ากำลังทำให้ประชาชนถูกลิดรอนสิทธิการเข้าถึงบริการสุขภาพ และจะทำให้ สปสช.กลายเป็นกรมหนึ่งของกระทรงสาธารณสุข อีกทั้งกระบวนการรับฟังความเห็นนอกจากไม่เปิดกว้าง ยังจำกัดเวลามาก ดังนั้นเครือข่ายภาคประชาชนจึงเห็นว่าอยากให้เริ่มต้นกระบวนการแก้ไขกฎหมายใหม่ พร้อมกับตะโกนข้อความว่า “หากแก้ไขแล้วแย่ อยากให้เริ่มใหม่”.,neutral
163,163,อธิบดีฝนหลวงฯย้ำเลี่ยงภารกิจพื้นที่เสี่ยงน้ำท่วม ,https://www.dailynews.co.th/politics/578152,2017-06-06T14:06:29.336Z,ฝนหลวงฯ เร่งเติมน้ำเขื่อน ใช้ปฏิบัติภารกิจ พบสภาพเหมาะสมการทำฝนเมฆอุ่นควบคู่ไปกับการใช้พลุสารดูดความชื้น ย้ำให้เจ้าหน้าที่หลีกเลี่ยงการปฏิบัติการฝนหลวงในพื้นที่เสี่ยงภัยน้ำท่วม   ,เมื่อวันที่ 6 มิ.ย. นายสุรสีห์ กิตติมณฑล อธิบดีกรมฝนหลวงและการบินเกษตร เปิดเผยว่า จากการประชุมวิเคราะห์การปฏิบัติการฝนหลวงและแนวโน้มสถานการณ์น้ำประจำวันพบว่าสถานการณ์น้ำในเขื่อนลำตะคอง จังหวัดนครราชสีมา ยังมีปริมาณน้ำอยู่ในเกณฑ์ต่ำกว่าปกติ ประกอบกับมีปริมาณน้ำไหลเข้าเขื่อนค่อนข้างน้อยในช่วงเวลาดังกล่าว  จึงมอบหมายให้หน่วยปฏิบัติการฝนหลวงภาคตะวันออกเฉียงเหนือจังหวัดนครราชสีมาและหน่วยปฏิบัติการฝนหลวงภาคกลางจังหวัดลพบุรี ประสานการดำเนินงานร่วมกันเน้นปฏิบัติการฝนหลวงเติมน้ำลงเขื่อนลำตะคอง โดยใช้เครื่องบิน Casa จำนวน 4 ลำ เครื่องบิน AU-23A จำนวน 2 ลำ และเครื่องบินซุปเปอร์คิงแอร์ จำนวน 1 ลำ ปฏิบัติภารกิจตามตำราฝนหลวงพระราชทานโดยเป็นการทำฝนเมฆอุ่นควบคู่ไปกับการใช้พลุสารดูดความชื้น (Hygroscopic Substances) เพื่อทำให้เม็ดน้ำในเมฆเจริญเติบโตได้ดีจนตกเป็นฝน  นายสุรสีห์ กล่าวอีกว่า จากผลการปฏิบัติการฝนหลวงวันที่ 5 มิ.ย. จำนวน 4 เที่ยวบิน 6:40 ชั่วโมงบิน พบว่ามีฝนตกเล็กน้อยถึงปานกลางบริเวณพื้นที่เขื่อนลำตะคอง ลำปลายมาศ ลำแซะและลำนางรอง  ปริมาณน้ำไหลเข้าอ่างเก็บน้ำ จำนวน 0.387 ล้านลูกบาศก์เมตร ทั้งนี้ ยังได้เน้นย้ำให้เจ้าหน้าที่หลีกเลี่ยงการปฏิบัติการฝนหลวงในพื้นที่    เสี่ยงภัยน้ำท่วมอีกด้วย นายสุรสีห์ กล่าวต่ออีกว่า ยังได้รับการประสานจากเกษตรกรในพื้นที่จังหวัดสุรินทร์ที่มีน้ำท่วมขังให้หลีกเลี่ยงการปฏิบัติการ ขณะเดียวกันในพื้นที่จังหวัดบุรีรัมย์และชัยภูมิเกษตรกรมีความต้องการน้ำฝน เนื่องจากเป็นพื้นที่ดอนและข้าวกำลังงอก ดังนั้น กรมฝนหลวงฯ จึงยังคงต้องติดตามสภาพอากาศและวิเคราะห์สถานการณ์น้ำอย่างใกล้ชิดและต่อเนื่อง โดยจะปฏิบัติการฝนหลวงช่วยเหลือพื้นที่ร้องขอและหลีกเลี่ยงพื้นที่ที่ได้รับผลกระทบ อาทิ การเก็บเกี่ยวผลผลิต น้ำท่วมและน้ำหลาก   ,neutral
164,164,สนช.รับหลักการ ก.ม.ล่านักการเมืองโกง  ,https://www.dailynews.co.th/politics/577462,2017-06-03T18:21:26.656Z,สนช.รับหลักการกฎหมายล่านักการเมืองโกง “มีชัย”แจงให้อำนาจศาลไต่สวนเพื่อความยุติธรรม พร้อมสืบคดีลับหลังจำเลยป้องกันคดีสะดุด แม้ไม่ได้ตัวแต่ประจานสังคมได้  ,เมื่อวันที่ 2 มิ.ย. ที่รัฐสภา  ในการประชุมสภานิติบัญญัติแห่งชาติ (สนช.) ที่มีนายพรเพชร วิชิตชลชัย ประธานสนช.เป็นประธานได้ มีมติเอกฉันท์ 190 คะแนนรับหลักการร่างพ.ร.บ.ประกอบรัฐธรรมนูญว่าด้วยวิธีพิจารณาคดีอาญาของผู้ดำรงตำแหน่งทางการเมือง ในวาระแรก พร้อมกับตั้งคณะกรรมาธิการ (กมธ.)วิสามัญจำนวน 19 คนพิจารณาภายใน 45 วัน โดย นายมีชัย ฤชุพันธุ์ ประธานคณะกรรมการร่างรัฐธรรมนูญ (กรธ.) ชี้แจงว่า ร่างพ.ร.บ.ฉบับนี้เป็นการเสนอตามรัฐธรรมนูญพ.ศ.2560 โดยมีเจตนารมณ์เพื่อดำเนินการป้องกันและปราบปรามการทุจริตให้มีประสิทธิภาพ ซึ่งมีหลักการใหม่ 2 เรื่อง ได้แก่ 1.การกำหนดให้ศาลฎีกาแผนกคดีอาญาของผู้ดำรงตำแหน่งทางการเมืองใช้ระบบไต่สวนในการพิจารณาพิพากษาคดี หมายความว่า ในร่างกฎหมายฉบับนี้ได้กำหนดให้ชัดเจนยิ่งขึ้น เพื่อเปิดทางให้ศาลทำหน้าที่แสวงหาความจริงที่นำไปสู่ความเป็นธรรมแก่ทุกฝ่าย และไม่ให้เกิดการใช้เทคนิคทางกฎหมายเพื่อหาช่องโหว่มาต่อสู้กันมากจนเกินไป 2.การให้ศาลพิจารณาคดีลับหลังจำเลย เดิมที่ผ่านมาหากเกิดกรณีที่จำเลยหนีหลบหนีไม่ว่าก่อนหรือระหว่างการพิจารณาคดีในศาล ส่งผลให้กระบวนการไต่สวนทำได้ไม่เต็มที่ ดังนั้น ร่างกฎหมายใหม่จึงกำหนดให้ศาลไต่สวนลับหลังได้เพื่อไม่ให้การพิจารณาคดีสะดุด              ผู้สื่อข่าวรายงานว่า สมาชิกส่วนใหญ่ได้อภิปรายสนับสนุนหลักการร่างกฎหมาย โดย นายสมชาย แสวงการ กล่าวว่า ควรกำหนดกรอบเวลาการพิจารณาคดีทุจริตให้ชัดเจน เพื่อให้การพิจารณาคดีไม่เกิดความล่าช้า นอกจากนี้ ควรมีมาตรการติดตามเอาทรัพย์ที่กระทำความผิดมาเป็นของแผ่นดินด้วย เพื่อให้สอดคล้องกับรัฐธรรมนูญพ.ศ.2560 ที่ได้ขึ้นชื่อว่าเป็นรัฐธรรมนูญฉบับปราบโกง  ขณะที่นายมนตรี ศรีเอี่ยมสะอาด  กล่าวว่า  การกำหนดให้ศาลรับฟ้องหรือสืบพยานโดยไม่มีตัวเลยได้ตามที่กรธ.เสนอนั้นคิดว่าเป็นความพยายามในการแก้ไขปัญหา แต่ส่วนตัวคิดว่าอาจไม่เกิดประสิทธิผลตามที่ตั้งใจไว้ เพราะโดยทั่วไปแล้วหากจะทำให้การพิพากษานำไปสู่การยับยั้งไม่ให้เกิดการก่ออาชญากรรมก็จำเป็นอย่างที่ต้องได้ตัวจำเลยมารับโทษ แต่การทำเช่นนี้อาจเป็นการส่งสัญญาณผิดกับสังคมว่าไม่จำเป็นต้องติดตามตัวจำเลยก็ได้ จึงคิดว่าหากจะแก้ไขปัญหาการไม่ได้ตัวจำเลยมาฟ้องคดี ก็ควรดำเนินการทางกฎหมาย เช่น การไม่ให้นับอายุความระหว่างหลบหนี และใช้กระบวนการส่งผู้ร้ายข้ามแดน ซึ่งคิดว่าจะได้ประสิทธิผลในการป้องกันอาชญากรรมและการคุ้มครองสิทธิของผู้ถูกกล่าวหาในเวลาเดียวกัน                  นายมีชัย ชี้แจงว่า กรธ.ยอมรับว่าในทางปฏิบัติคงไม่สามารถกำหนดกรอบเวลาการทำงานตายตัวให้กับศาลได้ เนื่องจากการทำงานของศาลไม่เหมือนกับกับการทำงานตามปกติ ทั้งนี้ระยะเวลาในการพิจารณาคดีขึ้นอยู่กับปัจจัยหลายอย่าง จึงเป็นไปไม่ได้ที่จะไปกำหนดเวลาให้กับศาล แต่อย่างน้อยที่สุดในร่างพ.ร.บ.ฉบับนี้กรธ.ได้บัญญัติหลักการให้ศาลพิจารณาถึงความรวดเร็วในการทำงานด้วย อย่างไรก็ตาม กรธ.อาจพิจารณาเรื่องการกำหนดกรอบเวลาการทำงานไว้กับคณะกรรมการป้องกันและปราบปรามการทุจริตแห่งชาติ (ป.ป.ช.) แทน  ส่วนกำหนดให้ศาลสามารถพิจารณาคดีลับหลังจำเลยได้นั้นกรธ.คิดว่าอย่างน้อยสังคมจะได้รู้ว่าการกระทำของผู้ถูกกกล่าวหาผิดหรือถูกผ่านกระบวนการทางศาล นอกจากนี้ ถ้าบุคคลดังกล่าวกระทำความผิดจริง จะนำไปสู่การขาดคุณสมบัติในการดำรงตำแหน่งทางการเมืองด้วย.  ,neutral
165,165,"เผย""บิ๊กตู่""เยือนสหรัฐฯปลายเดือนก.ค. นี้ ",https://www.dailynews.co.th/politics/578144,2017-06-06T12:08:07.412Z,รองโฆษกรัฐบาลเผย“บิ๊กตู่”เยือนสหรัฐฯปลายเดือนก.ค. รอการยืนยันอีกครั้ง พร้อมหารือกระชับความร่วมมือด้านความมั่นคง-แก้ค้ามนุษย์-ทรัพย์สินทางปัญญา  ,เมื่อวันที่ 6 มิ.ย. ที่ทำเนียบรัฐบาล พล.ท.วีรชน สุคนธปฏิภาค รองโฆษกประจำสำนักนายกรัฐมนตรี ให้สัมภาษณ์ถึงกำหนดการเยือนประเทศสหรัฐอเมริกาอย่างเป็นทางการของพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) ตามคำเชิญของนายโดนัลล์ ทรัมป์ ประธานาธิบดีสหรัฐ ฯ ว่า กระทรวงการต่างประเทศกำลังประสานงานอยู่ โดยเราต้องรอการยืนยันวันและเวลาจากทางสหรัฐฯ ซึ่งเบื้องต้น จากการพูดคุยกันในระดับเจ้าหน้าที่นั้นคาดว่าจะเป็นช่วงปลายเดือน ก.ค.นี้ แต่ต้องรอการยืนยันจากทั้ง 2 ฝ่าย ทั้งนี้ นายกรัฐมนตรีได้สั่งการให้หน่วยงานที่เกี่ยวข้องไปจัดเตรียมทำข้อมูลต่างๆที่ไทยและสหรัฐฯจะได้หารือกัน อาทิ งานของกระทรวงพาณิชย์ หน่วยงานความมั่นคง การแก้ปัญหาการค้ามนุษย์ เรื่องของทรัพย์สินทางปัญญา เป็นต้น  เมื่อถามว่าจะนำเรื่องที่สหรัฐฯเคยประกาศรายชื่อประเทศที่เกินดุลการค้ากับสหรัฐฯ ซึ่งรวมถึงไทยด้วย ไปหารือกับผู้นำสหรัฐฯด้วยหรือไม่ พล.ท.วีรชน กล่าวว่า เท่าที่ทราบประด็นดังกล่าวไม่ใช่ประเด็นหลักที่จะต้องมีการไปพูดกัน แต่ตนยังไม่มีรายละเอียดว่าประเด็นที่จะหารือกันนั้นมีอะไรบ้าง ภาพรวมคงเป็นเรื่องการค้า การลงทุน ความร่วมมือและความสัมพันธ์ด้านต่างๆ ทั้งปัจจุบันและอนาคต เรื่องของความมั่นคง การศึกษา เป็นต้น.  ,neutral
166,166,ปัด'พันจ่าอากาศเอก'ขนปืน-กระสุนสังกัดกอ.รมน. ,https://www.dailynews.co.th/politics/577659,2017-06-03T17:25:10.681Z,โฆษกกอ.รมน. ยัน 'พันจ่าอากาศเอก' ขนปืน-กระสุน ไม่ได้สังกัดกอ.รมน. วอนรอกกล.ป้องกันชายแดนจันทบุรี-ตราดแจงรายละเอียด ตะลึงพบอาวุธสงคราม-กระสุนอื้อในรถ จนท.เร่งสอบเครียด   ,"เมื่อวันที่ 3 มิ.ย. พ.อ.พีรวัชฌ์ แสงทอง โฆษกกองอำนวยการรักษาความมั่นคงภายในราชอาณาจักร (กอ.รมน.) กล่าวถึงกรณีที่เจ้าหน้าที่ตรวจพบอาวุธปืนและกระสุนจำนวนมากภายในรถของพ.อ.อ.ภคิน เดชพงศ์ ซึ่งประสบอุบัติเหตุบริเวณช่วงครัวเขาบรรทัด บ้านคลองสน ต.แหลมกลัด อ.เมือง จ.ตราด โดยพบบัตรว่าเป็นเจ้าหน้าที่ของกอ.รมน.กรุงเทพมหานครว่า จากการตรวจสอบเบื้องต้นทราบว่าเป็นทหารยศ ""พันจ่าอากาศเอก"" ซึ่งตนยืนยันว่าพ.อ.อ.ภคินไม่เคยมาช่วยราชการหรือทำงานที่กอ.รมน.กรุงเทพมหานคร อีกทั้งรถคันดังกล่าวเป็นรถส่วนบุคคล แต่มีการนำทะเบียนตรากงจักรปลอมมาติด อย่างไรก็ตามในส่วนของรายละเอียดทราบว่าจะมีการแถลงข่าวในพื้นที่ จึงขอให้ทุกคนติดตามข่าวสารนี้จากกองกำลังป้องกันชายแดนจันทบุรี-ตราด เนื่องจากกำลังตรวจสอบเพื่อขยายผลต่อไป ผู้สื่อข่าวรายงานว่า เมื่อเวลาประมาณ 10.00 น. วันที่ 3 มิ.ย. ที่บริเวณถนนสุขุมวิท ช่วงครัวเขาบรรทัด บ้านคลองสน ต.แหลมกลัด อ.เมือง จ.ตราด เกิดอุบัติเหตุรถยนต์กระบะอีซูซุ 4 ประตู สีดำ หมายเลขทะเบียนตรากงจักร 1510 กทม. ตกลงข้างถนนที่กำลังก่อสร้าง สภาพรถพังยับเยิน ซึ่งมีผู้ได้รับบาดเจ็บเล็กน้อย 1 คน โดยประชาชนที่อยู่ใกล้เคียงและทหารพรานนาวิกโยธินในพื้นที่ที่พบเห็นได้เข้าไปทำการช่วยเหลือ แต่ต้องตกใจเมื่อพบว่า ภายในรถยนต์มีอาวุธสงคราม ประกอบด้วย ปืนอาก้า ปืนกล ไม่ทราบจำนวน พร้อมเครื่องกระสุนกว่า 100 นัด จึงได้ทำการตรวจสอบและควบคุมตัวคนขับ คือ พ.อ.อ.ภคิน เดชพงษ์ สังกัดกองอำนวยการรักษาความมั่นคงภายในกรุงเทพมหานคร ไว้ทำการสอบสวน โดยได้นำตัวไปควบคุมไว้ที่ชุดควบคุมทหารพรานนาวิกโยธินที่ 3 เขาล้าน (ชค.ทพ.นย.ที่ 3) เพื่อทำการสอบสวน ระหว่างเกิดเหตุได้พบรถยนต์แลนด์ครุยเซอร์ สีขาว หมายเลขทะเบียน 2AD-5629 พนมเปญ ประเทศกัมพูชา เดินทางมาในที่เกิดเหตุ และได้มีการพูดคุยกัน ทำให้ทางเจ้าหน้าที่ทหารได้เข้าไปตรวจสอบและนำรถยนต์รวมทั้งคนขับรถไปทำการสอบสวนที่ ชค.ทพ.นย.ที่ 3 ด้วย ซึ่งก่อนหน้านี้ ได้ขับเข้ามาทางจุดผ่านแดนถาวรบ้านหาดเล็กแล้วแหกด่านทหารที่จุดตรวจของหน่วยเฉพาะกิจนาวิกโยธิน ที่ 182 ก่อนจะถูกตามจับได้ที่ด่านทหารที่บ้านเขาล้าน โดยทางหัวหน้า ชค.ทพ.นย.ที่ 3 ได้รายงานให้ น.อ.สมรภูมิ จันโท ผู้บังคับหน่วยเฉพาะกิจนาวิกโยธินตราดทราบ พร้อมแจ้งไปยังกองกำลังป้องกันชายแดนจันทบุรีและตราดให้ทราบถึงสถานการณ์ในเบื้องต้น ผู้สื่อข่าวรายงานต่อว่า สำหรับเหตุการณ์ครั้งนี้ทางฝ่ายทหารยังไม่แจ้งรายละเอียดให้กับสื่อมวลชนและผู้เกี่ยวข้องทราบ โดยอ้างเรื่องความมั่นคง และรอให้ผู้บังคับบัญชา คือ ผบ.กองกำลังป้องกันชายแดนจันทบุรีและตราด เดินทางมาทำการสอบปากคำด้วยตนเอง เพื่อหาความเชื่อมโยงว่าเกี่ยวข้องกันหรือไม่ ที่ผ่านมามีการค้าอาวุธสงครามของฝ่ายกัมพูชาผ่านเข้ามาในพื้นที่จ.ตราดหลายครั้งและถูกจับกุมได้ บางส่วนก็หลบหนีไปได้ โดยในขณะนี้ทางฝ่ายทหารกำลังตรวจสอบในเชิงลึกว่ามีความเชื่อมโยงกับเหตุการณ์ความไม่สงบในกรุงเทพมหานครหรือไม่.",neutral
167,167,"ชงผู้ตรวจฯสอบตร.-ทหาร99ชื่อบันทึกจับกุม""เปรี้ยว"" ",https://www.dailynews.co.th/politics/578113,2017-06-06T10:00:13.969Z,“ศรีสุวรรณ”ชงผู้ตรวจฯสอบตำรวจ-ทหาร 99 รายชื่อบันทึกจับกุม “เปรี้ยว”  หวั่นหวังประโยชน์ในตำแหน่ง-กระทบคดี ซัดใช้เครื่องบินขนผู้ต้องหา เอื้อ ผบ.ตร.แถลงข่าวโดยไม่จำเป็น ชี้ควรยกเป็นเคสปฏิรูปตำรวจ  ,"เมื่อวันที่ 6 มิ.ย. ที่สำนักงานผู้ตรวจการแผ่นดิน นายศรีสุวรรณ  จรรยา เลขาธิการสมาคมองค์การพิทักษ์รัฐธรรมนูญไทย เข้ายื่นเรื่องร้องเรียนต่อผู้ตรวจการแผ่นดิน ผ่านนายทิฆัมพร ยะลา เจ้าหน้าที่สอบสวนผู้ชำนาญการ เพื่อให้ผู้ตรวจการแผ่นดินตรวจสอบกรณี เจ้าหน้าที่ตำรวจ ทหาร และข้าราชการอื่น รวม 99 คน ปรากฏชื่อบันทึกการจับกุม น.ส.ปรียานุช โนนวังชัย หรือเปรี้ยว กับพวก ผู้ต้องหาในคดีเจตนาร่วมกันฆ่าผู้อื่นโดยไตร่ตรองไว้ก่อนและอำพรางศพ ทั้งที่ภาพวันที่รับตัวผู้ต้องหามีเจ้าหน้าที่เพียงสิบกว่าคนเท่านั้น จึงขอให้ผู้ตรวจการแผ่นดินตรวจสอบว่าเจ้าหน้าที่ทั้ง 99 รายชื่อเป็นผู้ร่วมการจับกุมจริงหรือไม่ หากมีชื่อในการบันทึกการจับกุม แต่ไม่ได้ร่วมปฏิบัติหน้าที่จริง ถือได้ว่าเป็นการกระทำเพื่อหวังผลประโยชน์ในตำแหน่งหน้าที่ทางราชการหรือไม่ เพราะหากผู้ที่ไม่ได้ร่วมปฏิบัติหน้าที่มีชื่ออยู่ในบันทึกการจับกุม อาจจะทำให้รูปคดีเสียหายได้ ซึ่งในชั้นการพิจารณาคดีนั้นจำเลยอาจขอให้ศาลออกหมายเรียกให้ผู้ร่วมการจับกุมทั้ง 99 คนไปเป็นพยาน หากตอบคำถามไม่ได้ ก็อาจทำให้คดีเสียหายได้ ซึ่งในศาลอาญานั้น หากพยานในคดีให้การไม่ตรงกันหรือขัดแย้งกัน ศาลจะใช้ประมวลกฎมายวิธีพิจารณาความอาญา มาตรา 227 วรรค 2 เป็นเหตุที่ทำให้ยกฟ้องได้  นายศรีสุวรรณ กล่าวอีกว่า นอกจากนั้นผู้ที่ใช้อำนาจในการอนุมัติให้ใช้เครื่องบินตำรวจขนส่งผู้ต้องหาจาก เชียงรายมากรุงเทพฯ และกรุงเทพฯไปขอนแก่น ซึ่งอย่างน้อยมีจำนวน 4 เที่ยวบิน ค่าใช้จ่ายจะตกเที่ยวละ 150,000 บาท โดยไม่มีความจำเป็น เพราะใช้เครื่องบินเพื่ออำนวยความสะดวกเพื่อให้ พล.ต.อ.จักรทิพย์ ชัยจินดา ผู้บัญชาการตำรวจแห่งชาติ ได้แถลงข่าวในกรุงเทพฯทั้งที่เป็นพื้นที่ไม่มีความเกี่ยวข้องกับคดี จึงถือว่ามีความผิดตามกฎหมายที่เกี่ยวข้อง หรือกฎหมายว่าด้วยการเงินการคลัง หรือ พ.ร.บ.ประกอบรัฐธรรมนูญว่าด้วยการตรวจเงินแผ่นดิน พ.ศ.2552 หรือไม่ ทั้งนี้ยังไม่รวมค่าเบี้ยเลี้ยงตำรวจในวันทำแผนอีกกว่า 3 กองร้อย ค่าสืบสวนติดตาม และค่าพาหนะ โดยงบประมาณดังกล่าวเป็นเงินงบประมาณจากภาษีประชาชน ถือได้ว่าใช้จ่ายงบประมาณแผ่นดินไปในลักษณะที่ไม่คุ้มค่า และไม่มีประสิทธิภาพ เพราะทำคดีเดียวต้องใช้เงินกว่า 1 ล้านบาทหรือไม่ นายศรีสุวรรณ กล่าวต่ออีกว่า นอกจากนั้นขอให้ผู้ตรวจการแผ่นดิน เสนอความคิดเห็นไปยังนายกรัฐมนตรี และหน่วยงานที่เกี่ยวข้องที่เกี่ยวข้องเพื่อการปรับปรุง แก้ไขกฎเกณฑ์หรือระเบียบว่าด้วยการจับกุมผู้ต้องหาในคดีอาญาใหม่ เพื่อให้เป็นไปตามข้อเท็จจริง และไม่ให้มีผลกระทบต่อรูปคดีในอนาคต รวมทั้งไม่เป็นภาระต่อกฎหมายว่าด้วยวินัยการเงินการคลังของรัฐ และอยากให้กรณีนี้เป็นตัวอย่างในการปฏิรูปองค์กรตำรวจต่อไป   ด้านนายฑิฆัมพร กล่าวว่า ขั้นตอนต่อไปจะเสนอให้ผู้ตรวจการแผ่นดินพิจารณา เพราะว่าคดีดังกล่าวเป็นคดีที่สังคมให้ความสนใจเป็นอย่างมาก.",neutral
168,168,กรธ.พลิกลิ้นเซตซีโร่กกต. ย้ำในรายงานชัด ,https://www.dailynews.co.th/politics/577988,2017-06-05T14:06:59.692Z,เผย กรธ. พลิกลิ้น เซตซีโร่กกต. รายงานความเห็นยันชัด - แค่ตัดคนขัดคุณสมบัติรธน.  ,จากกรณีที่ (กมธ.) วิสามัญพิจารณาร่างพระราชบัญญัติประกอบรัฐธรรมนูญ (พ.ร.ป.)ว่าด้วย คณะกรรมการการเลือกตั้ง (กกต.) ที่มีนายตวง อันทะไชย เป็นประธาน ของสภานิติบัญญัติแห่งชาติ (สนช.) เสนอปรับแก้ให้มีการเซตซีโร่กกต. โดย นายมีชัย ฤชุพันธุ์ ประธานกรธ. ได้กล่าวสนับสนุนสนช. แต่ นายเสรี สุวรรณภานนท์ สมาชิกสภาขับเคลื่อนการปฏิรูปประเทศ (สปท.) ในฐานะกมธ.วิสามัญพิจารณาร่างพ.ร.ป.ว่าด้วยกกต. เสียงข้างน้อย ได้เรียกร้องให้กรธ.ระบุชัดเกี่ยวกับเจตนารมย์การพิจารณาคุณสมบัติกกต. และทางนายพรเพชร วิชิตชลชัย ประธานสนช. ได้เปิดเผยว่า ข้อเสนอปรับแก้ร่างกฎหมายฉบับดังกล่าว ให้มีการเซตซีโร่ กกต. มาจากกมธ.วิสามัญ ในสัดส่วน กรธ. เมื่อวันที่ 6 มิ.ย. ผู้สื่อข่าวรายงานว่า จากรายงานสรุปผลการศึกษา ของคณะกรรมการศึกษาพิจารณาร่างพ.ร.ป.ว่าด้วย กกต. ของสนช. ที่มี น.พ.เจตน์ ศิรธรานนท์ เป็นประธาน ในเนื้อหาส่วนที่ 3 มีข้อมูลประกอบการพิจารณา ได้แก่ รายงานการรับฟังความเห็นเกี่ยวกับร่างพ.ร.ป.ว่าด้วยกกต. ที่กรธ.ส่งให้สนช.เมื่อวันที่ 18 เม.ย. ที่ผ่านมา พบว่า ในมาตรา 70 ของกฎหมายว่าด้วย กกต. มีประชาชนทั่วไป เสนอความเห็นต่อกรธ. ให้ “เซตซีโร่ กกต.ทั้งชุด”เพื่อเป็นการเริ่มต้นทำหน้าที่ใหม่พร้อมกัน แต่ผลการพิจารณาของกรธ.เห็นว่า ไม่เป็นไปตามเจตนารมย์ ตามมาตรา 70 ของร่างกฎหมายว่าด้วย กกต. เกี่ยวกับกับคุณสมบัติกกต. ส่วนความเห็นในมาตราเดียวกัน จาก กมธ.ปฏิรูปด้านการเมืองของสปท.ที่มีนายเสรี เป็นประธาน ระบุว่า เมื่อกฎหมายนี้ใช้บังคับแล้ว ให้กกต.ที่ยังอยู่ในตำแหน่ง ต้องมีคุณสมบัติและไม่มีลักษณะต้องห้าม และดำรงตำแหน่งต่อไป โดยมีวาระ 7 ปี ตามที่รัฐธรรมนูญ พ.ศ.2560  โดยผลการพิจารณาของกรธ.ระบุว่า สอดคล้องตามบทบัญญัติในมาตรา 70 แล้ว.,neutral
169,169,'บัวแก้ว'เตือนคนไทยในฝรั่งเศส งดไปโบสถ์'น็อทร์-ดาม' ,https://www.dailynews.co.th/politics/578283,2017-06-07T08:00:09.083Z,กระทรวงการต่างประเทศ โพสต์เฟซบุ๊กแจ้งเตือนคนไทยในฝรั่งเศส งดไปโบสถ์'น็อทร์-ดาม' และระวังตัวเพิ่มระหว่างเดินทาง หลังเหตุคนร้ายทำร้ายตำรวจฝรั่งเศส  ,เมื่อวันที่ 7 มิ.ย. ผู้สื่อข่าวรายงานว่า เว็บไซต์เฟซบุ๊กของกระทรวงการต่างประเทศ แจ้งว่า ตามที่เกิดเหตุการณ์คนร้ายเข้าทำร้ายเจ้าหน้าที่ตำรวจฝรั่งเศสในย่านนักท่องเที่ยวบริเวณลานโบสถ์น็อทร์-ดาม (Notre-Dame de Paris) กรุงปารีส เมื่อวันที่ 6 มิ.ย.ที่ผ่านมา เวลา 16.00 น.ตามเวลาท้องถิ่นของฝรั่งเศส ทำให้เจ้าหน้าที่ตำรวจฝรั่งเศสได้รับบาดเจ็บ 1 คนนั้น สถานเอกอัครราชทูตไทย ณ กรุงปารีส ประเทศฝรั่งเศส ขอแจ้งให้คนไทยที่พำนักอยู่หรือที่จะเดินทางไปยังกรุงปารีส และบริเวณใกล้เคียง หลีกเลี่ยงบริเวณที่เกิดเหตุดังกล่าว เพิ่มความระมัดระวังในการเดินทางสัญจรในพื้นที่สาธารณะ รวมถึงติดตามข่าวทางการและสื่อมวลชนของฝรั่งเศสอย่างใกล้ชิด ทั้งนี้สามารถติดตามสถานการณ์ผ่านช่องทางของสถานเอกอัครราชทูตไทยฯ ได้ที่เว็บไซต์ https://www.thaiembassy.fr/ หรือเฟซบุ๊กสถานเอกอัครราชทูตไทยฯ https://facebook.com/ThaiEmbassyParis/ อ่านข่าวที่เกี่ยวข้อง... คนร้ายใช้ค้อนทุบตำรวจโดนยิงบาดเจ็บ  ,neutral
170,170,ชวนปชช.ติดตามผลงาน'คสช.'ต่อเนื่อง 12 สัปดาห์ ,https://www.dailynews.co.th/politics/577619,2017-06-03T18:42:10.319Z,คสช. เผยเตรียมนำเสนอผลงาน 3 ปี แก้ปัญหาประเทศออกทีวีให้ประชาชนทราบผ่าน 'รายการเดินหน้าประเทศไทย ตอนพิเศษ' ระบุมีทุกวันอาทิตย์ ประเดิมความคืบหน้าแก้ปมการบินพลเรือน เริ่ม 4 มิ.ย. นี้ ,"เมื่อวันที่ 3 มิ.ย. พ.อ.หญิงศิริจันทร์ งาทอง รองโฆษกคณะรักษาความสงบแห่งชาติ(คสช.) กล่าวว่า คสช. ยังคงมีภารกิจที่สำคัญ 2 ประการตามที่รัฐธรรมนูญได้บัญญัติไว้คือการวางยุทธศาสตร์ชาติระยะยาวเพื่อกำหนดเป้าหมายการพัฒนาประเทศ และการปฏิรูปประเทศในด้านต่างๆ ซึ่งทั้ง 2 ภารกิจนี้จะต้องมีกลไกกฎหมายมารองรับเพื่อกำหนดผู้รับผิดชอบ วิธีดำเนินการ และขั้นตอนต่าง ๆ รวมทั้งเปิดโอกาสให้ประชาชนเข้ามามีส่วนร่วมอย่างไรก็ตามเพื่อเป็นการปูพื้นฐานข้อมูลความคืบหน้าในเรื่องต่างๆให้ประชาชนได้รับทราบ เข้าใจ นำไปใช้ประโยชน์ และช่วยเสริมสร้างความสามัคคีปรองดองในสังคม พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) ได้มอบหมายให้สำนักเลขาธิการคสช.ทยอยนำเรื่องราวความคืบหน้าในการทำงานด้านต่างๆของคสช. ตลอด 3 ปีที่ผ่านมา ซึ่งเกี่ยวเนื่องกับงานการแก้ไขปัญหาสำคัญเร่งด่วนของชาติ งานการบริหารราชการแผ่นดินและการปฏิรูปประเทศ อาทิ แก้ปัญหาด้านเศรษฐกิจ การช่วยเหลือเกษตรกรผู้มีรายได้น้อย การปฏิรูปการศึกษา การรักษาความสงบเรียบร้อย การแก้ไขปัญหาที่เป็นข้อตกลงระหว่างประเทศ เป็นต้น ""นำสาระสำคัญและความคืบหน้าผลการดำเนินงานมาร้อยเรียงและนำเสนอเป็นการเฉพาะเรื่องเพื่อให้ประชาชนเข้าใจง่าย ชี้ให้เห็นถึงสาเหตุของปัญหา การดำเนินการอย่างจริงจังของคสช.และรัฐบาลเพื่อแก้ไขและบริหารจัดการอย่างยั่งยืน รวมทั้งสิ่งที่ประชาชนจะได้รับประโยชน์จากการแก้ไขดังกล่าว โดยนำเสนอในรูปแบบวีดีทัศน์นำไปเผยแพร่ในรายการเดินหน้าประเทศไทยที่จะจัดทำขึ้นเป็นตอนพิเศษ โดยจะออกอากาศทางสถานีโทรทัศน์ทุกช่องแบบต่อเนื่องทุกสัปดาห์เป็นเวลา 12 สัปดาห์ คสช.จึงขอเชิญชวนประชาชนที่สนใจ สามารถติดตามความคืบหน้าผลงาน คสช. ผ่านรายการเดินหน้าประเทศไทย ตอนพิเศษได้ทางสถานีโทรทัศน์ทุกช่องทุกวันอาทิตย์หลังเคารพธงชาติ เวลา 18.00น. สำหรับในวันที่ 4 มิ.ย.นี้ จะนำเสนอเป็นตอนแรก คือตอนธงแดง (ธง) ไอเคโอกับการแก้ปัญหาการบินพลเรือนของไทย หนึ่งในปัญหาของประเทศที่รัฐบาลและคสช. เร่งแก้ไข เพื่อยกระดับและสร้างมาตรฐานด้านการบินของไทยให้ทัดเทียมสากล""พ.อ.หญิงศิริจันทร์ กล่าว.    ",yellow
171,171,'สมชัย'ผิดคาดเซ็ตซีโร่กกต. แต่ยอมรับผล-รอส่งมอบงาน ,https://www.dailynews.co.th/politics/577422,2017-06-03T18:21:00.238Z,“สมชัย” ผิดคาด หลัง กมธ.เสนอเซ็ตซีโร่ยกชุด ชี้อาจเป็นมาตรฐานกับองค์กรอิสระอื่น เชื่อมีแค่ กกต.ที่โดน “กกต.” ยันโอนงบโครงการไอโหวต มีระเบียบรองรับ ,เมื่อวันที่ 2 มิ.ย. นายสมชัย ศรีสุทธิยากร กรรมการการเลือกตั้ง (กกต.) กล่าวถึงกรณีข้อเสนอของคณะกรรมาธิการ (กมธ.) วิสามัญพิจารญา ร่าง พ.ร.บ.ประกอบรัฐธรรมนูญว่าด้วยคณะกรรมการการเลือกตั้ง ของสภานิติบัญญัติแห่งชาติ (สนช.) ที่เสนอ เซตซีโร่ กกต.ทั้ง 5 คน ว่า เรื่องนี้เป็นสถานการณ์ที่เรียกว่า ยิ่งกว่าสถานการณ์เลวร้ายที่สุดที่ตนเคยประเมินไว้ ว่าอาจจะมีกรรมการที่ขัดคุณสมบัติต้องพ้นตำแหน่ง แต่กรรมการที่คุณสมบัติครบก็ทำหน้าที่ต่อ แต่การที่ กมธ.มีมติให้เซ็ตซีโร่ทั้งหมดนั้น เป็นเรื่องที่เกินความคาดคิด ขณะนี้มีเวลาทำงานที่เหลืออีก 4-6 เดือน จะเตรียมการที่ดีที่สุด ส่งมอบงานที่สมบูรณ์ที่สุดให้ กกต.ชุดใหม่ ยืนยันว่าจะทำหน้าที่อย่างเข้มแข็ง จนถึงการทำงานวันสุดท้าย ไม่มีการอู้งาน ทั้งนี้กกต.มีความเห็นว่าเรื่องนี้เป็นกติกา เมื่อผู้ออกกฎหมายเห็นว่าเป็นแนวทางที่เป็นผลดี เราก็ยอมรับและต้องปฏิบัติตาม แต่ในแง่เหตุและผลตนมองว่าควรจะหาเหตุและผลให้ดีกว่านี้ เพราะการที่ กมธ.ให้เหตุผลว่า อำนาจ กกต.ตามรัฐธรรมนูญใหม่มีอำนาจมากขึ้น ก็ต้องให้ กกต.ที่มีคุณสมบัติสูงมาทำหน้าที่ ทั้งที่กกต.ปัจจุบันหลายคนยังมีคุณสมบัติครบตามรัฐธรรมนูญใหม่ แต่ทำไมต้องให้ออกทั้งชุด อย่างไรก็ตามเชื่อว่าวันที่ 9 มิ.ย.นี้ สนช.คงจะมีมติเป็นไปตามที่ กมธ.เสนอ ซึ่งเราไม่ได้คาดหวังว่า สนช.จะมีความเห็นต่างออกไปจาก กมธ. นายสมชัย กล่าวอีกว่า ภายใน 1-2 สัปดาห์นี้ตนจะเรียกประชุมผู้บริหาร และพนักงาน สำนักงาน กกต. เพื่อหารือว่าอะไรเป็นงานที่สำคัญอันดับต้นๆ และต้องเลือกทำให้สำเร็จ ยืนยันว่าไม่มี กกต.คนใดน้อยใจและชิงลาออกในระยะเวลารักษาการแน่นอน เพราะนอกจากจะไม่แก้ปัญหาแล้ว ยังเป็นการเพิ่มปัญหา ซึ่งหากลาออกหลายคนอาจจะทำให้องค์ประชุมไม่ครบ ไม่สามารถประชุมได้ ดังนั้นด้วยความรับผิดชอบ กกต.ก็จะเดินหน้าทำงานต่อไปอย่างเต็มที่ ขณะที่หลังจากพ้นตำแหน่ง กกต. ก็จะทำหน้าที่ตรวจสอบการเลือกตั้งในฐานะองค์กรเอกชนต่อไป หวนคืนสู่มูลนิธิองค์กรกลางเพื่อประชาธิปไตย (พีเน็ต) โดยจะมีการประสานงานกับกกต.ชุดใหม่ เพื่อให้การเลือกตั้งในอนาคตเกิดผลดีและมีประสิทธิภาพ เมื่อถามว่ามองว่าข้อเสนอเซ็ตซีโร่ครั้งนี้เป็นการตั้งธงไว้ตั้งแต่แรกหรือไม่ นายสมชัย กล่าวว่า ตอบไม่ได้ แต่ประเด็นที่เราเป็นห่วงแต่ก็คิดว่าจะไม่เกิดขึ้นคือ การดำเนินการดังกล่าวจะเป็นมาตรฐานกับองค์กรอิสระอื่นๆ หรือไม่ แต่องค์กรอื่นก็คงสบายใจได้ เพราะตนเชื่อว่ากฎหมายฉบับนี้จะใช้กับ กกต.เพียงองค์กรเดียว โดยอ้างว่า กกต.เป็นองค์กรที่เกี่ยวข้องกับการจัดการเลือกตั้งจึงต้องดำเนินการเรื่องนี้ แต่การร่างกฎหมายที่เป็นมาตรฐานจะต้องปฏิบัติอย่างเท่าเทียมกันทุกองค์กร อย่างไรก็ตามมองว่าไม่กระทบกับการเลือกตั้ง เพราะหากกกต.ชุดใหม่เข้ามาทำงานประมาณช่วงเดือน ต.ค. จะถือว่า กกต.ชุดใหม่มีเวลาทำงาน 1 ปี ในการเตรียมการจัดเลือกตั้ง ขณะที่นายภูมิพิทักษ์ กองแก้ว รองเลขาธิการคณะกรรมการการเลือกตั้ง (กกต.) กล่าวว่า เรื่องดังกล่าวเป็นปัญหาหนักใจของสำนักงานกกต.เนื่องจากทำงานกับกกต.ชุดนี้งานกำลังเดินไปด้วยดี แต่ถ้ามีชุดมาใหม่ก็เชื่อว่าจะทำงานร่วมกันได้อย่างราบรื่น ทั้งนี้สำนักงานกกต.จะเตรียมความพร้อมเรื่องการส่งมอบงาน ที่ผ่านมามีการปรับโครงสร้างเตรียมการเลือกตั้ง จัดอบรมด้านสืบสวนสอบสวน จะทำให้การเลือกตั้งสุจริต และเป็นองค์กรที่มีคุณธรรมด้วย. นอกจากนี้นายศุภชัย สมเจริญ ประธาน กกต. ได้กล่าวถึงกรณีการโอนงบประมาณ 17 ล้านบาท ให้หน่วยงานราชการอื่น ดำเนินโครงการนวัตกรรมการเลือกตั้ง และการออกเสียงประชามติ กิจกรรมการทำระบบ การลงคะแนนเลือกตั้งส.ส. นอกราชอาณาจักรทางเครือข่ายอินเตอร์เน็ต (ไอโหวต) ว่า ไม่ทราบรายละเอียด แต่สำนักงานกกต.บอกว่ามีระเบียบอยู่สามารถทำได้ ซึ่งถือเป็นเรื่องของการเตรียมการเลือกตั้งและะหน่วยงานที่กกต.โอนงบไปก็เป็นหน่วยงานสนับสนุนการเลือกตั้ง มีทั้งสำนักงานรัฐบาลอิเล็กทรอนิกส์ กรมการปกครอง กระทรวงมหาดไทย กรมการกงสุล กระทรวงการต่างประเทศ ทั้งนี้ยืนยันว่าสามารถทำได้แม้จะไม่อยู่ในช่วงที่มีการจัดการเลือกตั้ง ด้านนายภูมิพิทักษ์  กล่าวว่า เเป็นการเตรียมความพร้อมการเลือกตั้ง เพราะกกต.มีระเบียบเรื่องการโอนเงินให้หน่วยงานสนับสนุนอย่างชัดเจน ซึ่งหากดำเนินการในช่วงเลือกตั้งคาดว่าคงไม่ทัน เพราะต้องใช้เวลาดำเนินการเป็นปี อย่างไรก็ตามยืนยันว่าการดำเนินการดังกล่าวไม่ผิด พ.ร.บ.งบประมาณแต่อย่างใด.  ,neutral
172,172,"""เหวง""ลั่นอุดมการณ์นปช.แตกต่างกปปส. ",https://www.dailynews.co.th/politics/577834,2017-06-04T14:00:08.429Z,“เหวง” ย้อน “อลงกรณ์” นปช.มีจุดยืนต้านรัฐประหาร ยันไม่รวม “เพื่อไทย” ชี้ที่มาต่างจากกปปส.,"เมื่อวันที่ 4มิ.ย. นพ.เหวง โตจิราการ แกนนำกลุ่มแนวร่วมประชาธิปไตยต่อต้านเผด็จการแห่งชาติ (นปช.) กล่าวถึงข้อเสนอของนายอลงกรณ์ พลบุตร รองประธานสภาขับเคลื่อนการปฏิรูปประเทศ(สปท.) ที่ระบุอยากให้นปช.กลับเข้าสู่พรรคเพื่อไทย เพื่อต่อสู้ในตามระบบของพรรคการเมืองว่า นายอลงกรณ์เป็นนักการเมืองจึงอาจไม่เข้าใจว่าการต่อสู้ตามแนวทางของประชาชน เพื่อให้ได้มาซึ่งประชาธิปไตย สามารถทำได้ทั้งสองแนวทาง คือการเป็นนักเลือกตั้ง และมาจากนักต่อสู้เพื่อประชาชนที่รวมตัวกันคัดค้านแนวทางที่ไม่ใช่ประชาธิปไตย จึงต้องแยกแยะว่าที่มาของนปช.กับคณะกรรมการประชาชนเพื่อการเปลี่ยนแปลงประเทศไทยให้เป็นประชาธิปไตยที่สมบูรณ์อันมีพระมหากษัตริย์ทรงเป็นประมุข (กปปส.).ต่างกันโดยสิ้นเชิง โดยกปปส.อาจจะเป็นสาขาหนึ่งของพรรคประชาธิปัตย์ ที่ออกมาเคลื่อนไหวในช่วงเวลาหนึ่ง หรือพรรคประชาธิปัตย์ เป็นสาขาหนึ่งของกปปส. หรือทั้งคู่เป็นองคาพยพเดียวกัน แต่แยกกันทำงานเหมือนแม่น้ำสองสาย เคลื่อนไหวไปพร้อมกัน แต่ที่มาของนปช.เกิดจากกลุ่มประชาชนที่มีแนวทางและความเห็นตรงกัน มีจุดยืนต่อต้านรัฐประหารและต่อสู้ให้ได้มาซึ่งประชาธิปไตยอย่างแท้จริง และนปช.เคยย้ำมาตั้งแต่ต้นว่านปช.ไม่ใช่ส่วนหนึ่งของพรรคเพื่อไทย แต่เราคือกลุ่มประชาชนที่ร่วมต่อสู้ทางการเมือง ฉะนั้นไม่ใช่สาขาหนึ่งของพรรคเพื่อไทย ""นายอลงกรณ์ควรจะเข้าใจ อย่าเหมารวมว่ากปปส.และนปช.จะเหมือนกัน เพราะอุดมการณ์ของเราแตกต่างกัน นปช.จะยังคงบทบาทเพื่อต่อต้านการรัฐประหารต่อไปจนกว่าประเทศจะแข็งแรง มีความเป็นประชาธิปไตยอย่างแท้จริงและสมบูรณ์ จึงจะหมดภารกิจและจะค่อยๆลดบทบาทของตัวเองให้จางลงไป แต่ถ้าประเทศยังมีความเป็นเผด็จการหรือเผด็จการซ่อนรูปอยู่ นปช.ก็ต้องทำหน้าที่ของตัวเองต่อไป แต่จะไม่ไปรวมกับพรรคเพื่อไทยแน่นอน” นพ.เหวง กล่าว.  ",red
173,173,ชี้ก.ม.เดินเรือน่านน้ำไทยละเมิดสิทธิชุมชนริมน้ำ ,https://www.dailynews.co.th/politics/578368,2017-06-07T12:05:03.652Z,“กสม.”ชี้ พ.ร.บ.เดินเรือน่านน้ำไทย ละเมิดสิทธิชุมชนริมน้ำ แนะ ครม.-คมนาคมแก้ไข อย่าเหมารวมเป็นสิ่งล่วงล้ำลำน้ำทั้งหมด  ,เมื่อวันที่ 7 มิ.ย. ที่สำนักงานคณะกรรมการสิทธิมนุษยชนแห่งชาติ(กสม.) นางเตือนใจ ดีเทศน์ กสม. ในฐานะประธานอนุกรรมการด้านสิทธิชุมชนและฐานทรัพยากร แถลงว่า กสม.ได้กำหนดมาตรการการแก้ไขปัญหา จากกรณีมีการร้องเรียนว่า พ.ร.บ.การเดินเรือในน่านน้ำไทย (ฉบับที่ 17) พ.ศ. 2560 มาตรา 18 มีผลกระทบต่อชุมชนชายฝั่งและชุมชนริมน้ำ ซึ่งส่วนใหญ่มีฐานะยากจนนั้น กสม.เห็นว่ากฎหมายดังกล่าวขาดการมีส่วนร่วมของประชาชนในการแสดงความคิดเห็นอย่างครอบคลุมและทั่วถึง ไม่ทราบข้อมูลก่อนกฎหมายจะมีผลบังคับ กสม.จึงเสนอให้หน่วยงานที่เกี่ยวข้องมีมาตรการดังนี้ 1.คณะรัฐมนตรี คสช. และรัฐสภา ควรแก้ไขกฎหมายดังกล่าว เพื่อขยายเวลาการแจ้งการฝ่าฝืน ตามมาตรา 18 ออกไปอีก ไม่น้อยกว่า 1 ปีนับแต่วันที่กฎหมายใช้บังคับ หรือจนกว่าจะมีการแก้ไขกฎกระทรวง ตามมาตรา 17 เสร็จสิ้น 2.กระทรวงคมนาคม ควรดำเนินการแก้ไขกฎกระทรวง โดยกำหนดให้ “อาคารและบ้านเรือน ศาลาริมน้ำ สะพานทางเดินลงน้ำ” เป็นอาคารที่มีลักษณะและประเภทของสิ่งล่วงล้ำลำน้ำที่พึงอนุญาต ทั้งนี้ โดยกระบวนการมีส่วนร่วมของประชาชน                  นายเตือนใจ กล่าวอีกว่า 3.คณะรัฐมนตรีควรพิจารณามอบหมายให้หน่วยงานที่มีหน้าที่รับผิดชอบ ประเมินผลกระทบจากการบังคับใช้กฎหมายดังกล่าวเพื่อให้เป็นไปตามมาตรา 77 ของรัฐธรรมนูญ 2560 โดยนำหลักการประเมินหรือวิเคราะห์ผลกระทบในการออกกฎหมายมาเป็นเครื่องมือในการประเมินหรือวิเคราะห์ และ 4.กระทรวงคมนาคม ควรพิจารณาปรับปรุงแก้ไข กฎหมายเกี่ยวกับเดินเรือในน่านน้ำไทย ให้สอดคล้องกับวิถีชีวิตของชุมชนชายฝั่งและชุมชนริมน้ำ เนื่องจากชุมชนดังกล่าวมิใช่สิ่งล่วงล้ำลำน้ำ แต่เป็นวิถีชีวิตของชุมชน อันได้รับการรับรองตามรัฐธรรมนูญ โดยต้องพิจารณากำหนดนิยามของชุมชนชายฝั่งและชุมชนริมน้ำแยกออกจากสิ่งล่วงล้ำลำน้ำ เพื่อให้เกิดความชัดเจนและจำแนกประเภทชุมชนดั้งเดิมออกจากการบุกรุกใหม่ รวมทั้งควรกำหนดให้มีบทบัญญัติที่เกี่ยวกับชุมชนชายฝั่งและชุมชนริมน้ำไว้เป็นการเฉพาะ.,neutral
174,174,"""อ๋อย""ชี้อย่าตัดข้อเสนอจับมือสู้พรรคทหาร ",https://www.dailynews.co.th/politics/577320,2017-06-03T22:22:38.148Z,“อ๋อย” ขอพรรคการเมืองอย่าเพิ่งตัดข้อเสนอ “พิชัย” จับมือสู้พรรคทหาร ขอพรรคการเมืองถามใจยอมสนับสนุนให้คนนอกเป็นนายกฯหรือไม่ จี้ “บิ๊กตู่” พูดให้ชัดวันเลือกตั้ง พร้อมยินดีกปปส.กลับเข้าสู้ระบบรัฐสภา  ,เมื่อวันที่ 1 มิ.ย. นายจาตุรนต์ ฉายแสง อดีตรองนายกรัฐมนตรีและแกนนำพรรคเพื่อไทย ให้สัมภาษณ์ถึงแนวคิดของนายพิชัย รัตตกุล อดีตหัวหน้าพรรคประชาธิปัตย์ เสนอแนวทางให้พรรคการเมืองจับมือกันเพื่อต่อสู้กับพรรคทหาร ว่า ดูเป็นเรื่องยากแค่คิดว่าเป็นข้อเสนอที่พรรคการเมืองไม่ควรตัดทิ้งเพราะสถานการณ์ข้างหน้าอาจจะทำให้เกิดความจำเป็นหรือมีความเป็นไปได้ขึ้น ซึ่งข้อเสนอของนายพิชัย เกิดจากการมีวิสัยทัศน์และจุดยืนที่เป็นประชาธิปไตยต้องการให้พรรคการเมืองหลักร่วมกันทำให้บ้านเมืองเป็นประชาธิปไตย ป้องกันไม่ให้คนนอกที่มีฐานจากวุฒิสภาและผู้มีอำนาจในปัจจุบันสามารถสืบทอดอำนาจได้ หากพรรคการเมืองที่รวบรวมเสียงข้างมากได้ไปร่วมมือและสนับสนุนให้คนนอกเป็นนายกฯ ก็ทำให้การแก้ไขกฎหมาย แก้ไขรัฐธรรมนูญให้บ้านเมืองเป็นประชาธิปไตยมากขึ้นจะเป็นไปไม่ได้ “มีคำถามที่พรรคการเมืองต่างๆ ต้องตอบก่อนว่าพรรคการเมืองต่างๆ จะยอมสนับสนุนให้คนนอกที่มีฐานจากวุฒิสภาและเกี่ยวพันกับผู้มีอำนาจในปัจจุบันมาเป็นนายกรัฐมนตรีหรือไม่ เชื่อว่าเป็นคำถามที่มีคนต้องการฟังคำตอบมากขึ้นเรื่อยๆ และเมื่อตอบคำถามนี้ชัดเจนก็จะเห็นว่ายังมีความเป็นไปได้ที่พรรคการเมืองจะทำตามข้อเสนอนี้หรือไม่”นายจาตุรนต์ กล่าว นายจาตุรนต์ กล่าวกรณีที่นายมีชัย ฤชุพันธุ์ ประธานกรรมการร่างรัฐธรรมนูญ(กรธ.) ระบุจะมีการเลือกตั้งในเดือนต.ค.2561 ว่า เป็นไปตามขั้นตอนกระบวนการหลังจากรัฐธรรมนูญประกาศใช้ ซึ่งพอเข้าใจได้และคิดว่าไม่น่าจะเป็นปัญหา แต่เวลานี้ถ้าพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) ไม่พูดให้ชัดคงไม่มีใครเชื่อว่าจะเกิดการเลือกตั้งตามกำหนดนั้น โดยเฉพาะอย่างยิ่งเมื่อพล.อ.ประยุทธ์ ตั้งคำถาม 4 ข้อให้ประชาชนตอบ ยิ่งทำให้เห็นว่าไม่มีหลักประกันว่าการเลือกตั้งจะเกิดขึ้นตามที่นายมีชัยชี้แจง เพราะคำตอบของ 4 คำถามอาจจะไม่เชื่อว่ารัฐบาลที่จัดตั้งโดยพรรคการเมืองจะสามารถบริหารประเทศโดยมีธรรมาภิบาลและมีความจำเป็นที่พล.อ.ประยุทธ์กับพวกจำเป็นต้องบริหารประเทศต่อไป ถ้าเป็นเช่นนั้นก็เป็นไปได้ 2 ทางคือให้พล.อ.ประยุทธ์หรือพวกเป็นนายกฯ หรือไม่ก็ให้พล.อ.ประยุทธ์ เป็นนายกฯต่อไปโดยยังไม่ต้องมีการเลือกตั้ง สำหรับเรื่องการหวนคืนพรรคประชาธิปัตย์ของกลุ่ม กปปส.นั้น นายจาตุรนต์ กล่าวว่า ถือเป็นเรื่องดีเพราะทั้งสองส่วนจะได้ร่วมกันเข้าสู่ระบบรัฐสภา ซึ่งถือเป็นความก้าวหน้าและพัฒนาทางการเมือง แต่เมื่อกลับมาร่วมในระบบสภาแล้วจะสรุปบทเรียนในอดีตอย่างไรหรือจะเกิดการแบ่งหน้าที่เพื่อดำเนินการแบบอดีตอีกหรือไม่ก็ต้องติดตามต่อไป ทั้งนี้เมื่อกปปส.กลับมาพรรคประชาธิปัตย์แล้วประชาชนจะให้คะแนนอย่างไร ก็คงต้องดูจากการเลือกตั้งที่จะมาถึง  อย่างไรก็ตามขอแสดงความยินดีกับพรรคประชาธิปัตย์ที่ได้กำลังเดิมกลับมา และยินดีกับนายอภิสิทธิ์ เวชชาชีวะ หัวหน้าพรรคประชาธิปัตย์ ที่ทั้งสองส่วนสนับสนุนให้เป็นนายกฯ.  ,red
175,175,"""บิ๊กฉัตร""ชี้ใบเหลือง-ใบแดงประมงอยู่ที่อียูตัดสิน ",https://www.dailynews.co.th/politics/577265,2017-06-03T22:17:19.222Z,“บิ๊กฉัตร” จับมือ ญี่ปุ่น แก้ปัญหาประมงผิดกฎหมาย ครอบคลุม ยั่งยืน ชี้ใบเหลือง ใบแดง อยู่ที่อียูจะมอง ย้ำรัฐแก้ปัญหาเต็มที่   ,เมื่อวันที่ 1 มิ.ย. ที่ประเทศญี่ปุ่น พล.อ.ฉัตรชัย สาริกัลยะ รมว.กระทรวงเกษตรและสหกรณ์ ได้มีการลงนามความร่วมมือกับนายยูจิ ยามาโมโต รมว.เกษตร ป่าไม้ และประมงญี่ปุ่น เพื่อแสดงเจตนารมณ์ของ 2 ประเทศที่จะร่วมกันป้องกัน ยับยั้ง และขจัดการทำประมงผิดกฎหมาย ขาดการรายงาน และไร้การควบคุม การปฏิบัติตามมาตรการรัฐเจ้าของท่า (PSM) กฎระเบียบขององค์การบริหารจัดการประมงระดับภูมิภาค อาทิ เอกสารการจับสัตว์น้ำ การตรวจสอบย้อนกลับของผลิตภัณฑ์ประมง ที่จะต้องทำงานร่วมกับประเทศที่เป็นตลาดที่ทำการประมงร่วมกันโดยตรง หรือกลุ่มประเทศที่สามที่รับวัตถุดิบสินค้าประมงไปแปรรูป เพื่อให้การค้าสินค้าประมงที่เกิดจากการประมงที่ถูกกฎหมายครบทั้งระบบ  พล.อ.ฉัตรชัย กล่าวต่อว่า การลงนามครั้งนี้ก็จะแสดงให้เห็นถึงความมุ่งมั่นตั้งใจของประเทศไทยในทำประมงอย่างถูกกฎหมาย และยั่งยืน และสามารถชี้แจงต่อประชาคมโลกได้ พร้อมกันนี้ยังได้ถือโอกาสในการเชิญรมว.เกษตรฯ ญี่ปุ่นให้เข้าร่วมประชุมรมว.เกษตรฯ อาเซียน ที่ประเทศไทยจะเป็นเจ้าภาพในเร็วๆ นี้ ด้วย  เมื่อถามว่าการลงนามความร่วมมือครั้งนี่จะเป็นส่วนหนึ่งที่ทำให้ทางอียูพิจารณาเรื่องใบเหลือง ใบแดงของประเทศไทยหรือไม่ พล.อ.ฉัตรชัย กล่าวว่า ประเทศไทยแก้ปัญหามาโดยตลอด ส่วนใบเหลือง ใบแดงนั้นอยู่ที่อียูจะเป็นผู้พิจารณา ทั้งนี้เชื่อว่าการดำเนินการของรัฐบาล อียูก็รับทราบ ซึ่งกฎหมายต่างๆ ที่ออกมาก็ต้องถือว่าครบถ้วน รวดเร็ว.,neutral
176,176,"""บิ๊กฉัตร""จี้ ส.ป.ก.ตรวจสอบกฎหมายปฎิรูปที่ดิน ",https://www.dailynews.co.th/politics/578606,2017-06-08T16:00:11.269Z,“บิ๊กฉัตร”จี้ ส.ป.ก.ตรวจสอบกฎหมายปฎิรูปที่ดิน ให้สัมปทานบริษัทขุดเจาะน้ำมัน 7 บริษัท 4 จว.ในพื้นที่ส.ป.ก. ด้านเลขาธิการส.ป.ก.ยันไม่มีคำสั่งให้หยุดขุดน้ำมัน  ,เมื่อวันที่ 8 มิ.ย. พล.อ.ฉัตรชัย  สาริกัลยะ รมว.เกษตรและสหกรณ์ เปิดเผยถึงกรณีรมว.กระทรวงพลังงาน จะขอใช้มาตรา 44 เพื่อให้บริษัทที่ได้รับสัมปทานขุดเจาะน้ำมันในพื้นที่ส.ป.ก.เพื่อให้เดินหน้าขุดเจาะน้ำมันต่อไป ภายหลังที่ศาลปกครองสูงสุดมีคำสั่ง ว่าระเบียบของคณะกรรมการปฏิรูปที่ดินเพื่อเกษตรกรรม(คปก.) ขัดกับเจตนารมย์ของกฏหมายปฎิรูปที่ดิน ที่คปก.อนุญาตให้บริษัทเข้าทำสัมปทานน้ำมันในพื้นที่ส.ป.ก. ว่า ได้ให้เลขาธิการสำนักงานการปฏิรูปที่ดินเพื่อเกษตรกรรม(ส.ป.ก.)  ไปหารือกับกระทรวงพลังงานและนายวิษณุ เครืองาม  รองนายกรัฐมนตรี ซึ่งส.ป.ก.จะต้องยึดตามพรบ.ปฎิรูปที่ดิน เป็นหลัก  ซึ่งกรณีนี้ต่างกับบริษัทกังหันลม(วินฟาร์ม) เช่าพื้นที่ส.ป.ก.ตั้งเสากังหันลม ที่ให้ประโยชน์โดยตรงกับเกษตรกรในพื้นที่ อย่างไรก็ตามในเรื่องนี้ ส.ป.ก.ต้องดูรายละเอียดของกฏหมายครบถ้วนก่อน นายสมปอง อินทร์ทอง เลขาธิการส.ป.ก. กล่าวว่า บริษัททำสัมปทานน้ำมันมี 7 บริษัทใน 4 จังหวัด  ได้แก่ เพชรบูรณ์ พิษณุโลก สุโขทัย และกำแพงเพชร ตนได้สั่งให้พื้นที่ตรวจสอบเนื้อที่ให้สัมปทาน อย่างละเอียดอีกครั้งให้จบภายในวันที่ 15 มิ.ย. ขณะนี้ ส.ป.ก.ยังไม่ได้มีคำสั่งให้ บริษัทน้ำมัน หยุดขุดเจาะแต่อย่างใด เพราะคำสั่งศาลปกครองสูงสุด ไม่มีผลย้อนหลัง ซึ่งในการหารือกับนายวิษณุได้แนะนำสองทางคือให้ส.ป.ก.ไปดูว่าขณะนี้ส.ป.ก.มีปัญหาในเรื่องการขอใช้ทรัพยากรอะไรบ้าง เช่น เหมืองทองคำ เหมืองแร่ วินฟาร์ม น้ำมัน เพื่อจะได้มาดูปัญหาอุปสรรคเพื่อพิจารณาว่าจำเป็นต้องใช้มาตรา 44  ในการแก้ไขปัญหาตามที่มีการเรียกร้องหรือไม่   โดยในส่วนของส.ป.ก.ได้ทำหนังสือแสดงความเห็นไปแล้วว่า ไม่เห็นด้วยหากจะมีการแก้ไขกฏหมายเพื่อให้อำนาจคปก.สามารถออกระเบียบอะไรก็ได้ แต่เสนอว่าหากกรณีใดที่เป็นประโยชน์สารณะก็ให้ฝ่ายนโยบายมีความเห็นเป็นกรณีๆไป “ซึ่งผลจากคำพิพากษาดังกล่าวทำให้ เลขาธิการส.ป.ก.และคปก.จะไม่สามารถออกระเบียบลักษณะดังกล่าวได้อีก อย่างไรก็ตามคำสั่งดังกล่าวไม่มีผลย้อนหลัง ดังนั้นจะไม่กระทบกับสัปทานต่างๆที่กระทรวงพลังงานให้ไปและไม่มีผลต่อโครงการที่ใช้ที่ดินของสปก.ที่ได้มีการอนุมัติไปก่อนหน้าแล้ว ซึ่งจะสามารถดำเนินการได้ไปจนสิ้นอายุสัมปทาน แต่กรณีโครงการที่จะยื่นใหม่จะไม่มีการพิจารณาอีก นอกจากจะมีการแก้ไขกฏหมายหรือใช้มาตรา 44 ในเรื่องนั้นๆตามนโยบาย” เลขาธิการสปก.กล่าว.    ,neutral
177,177," ""สุเทพ""ไลฟ์สดเชียร์4คำถาม""บิ๊กตู่""ชอบด้วยเหตุผล ",https://www.dailynews.co.th/politics/576970,2017-06-03T22:05:50.594Z,“เทพเทือก” ไลฟ์สดแจง “แกนนำกปปส.”คืนรังปชป.ไม่ใช่เรื่องแปลก ขออย่ากังวล ติง “ปู่พิชัย” อย่าตั้งข้อรังเกียจทหาร ขอบคุณ “บิ๊กตู่”ตั้ง 4 คำถาม-ชอบด้วยเหตุผล .เลขาฯสมช.หนุน 4 คำถามได้รัฐบาลมีธรรมาภิบาล  ,เมื่อวันที่ 30 พ.ค. นายสุเทพ เทือกสุบรรณ ประธานมูลนิธิมวลมหาประชาชนเพื่อการปฏิรูปประเทศ(มปท.)ไลฟ์สดผ่านเฟซบุ๊กส่วนตัวถึงกรณีที่แกนนำกปปส.เดินทางเข้าพรรคประชาธิปัตย์ ว่า แกนนำในส่วนที่เป็นอดีตส.ส.ของพรรคประชาธิปัตย์กลับไปทำหน้าที่นักการเมือง ไม่มีอะไรแปลกประหลาดอะไร ขออย่ากังวลใจ และเคยบอกว่าจะไม่กลับไปพรรค ไม่ลงสมัครรับเลือกตั้งเป็นส.ส. เพราะยังมีงานกปปส.ที่ยังต้องทำในการปฏิรูปประเทศด้านต่างๆ รวมถึงไม่เข้าไปแทรกแซงเรื่องภายในพรรค “พี่น้องที่กลับไปพรรคก็มาเยี่ยมผมบ้าง ก็ได้รับการต้อนรับจากพรรคดี ในระดับที่ใช้ได้ ก่อนหน้านี้ผมฟังว่ามีคนตั้งป้อม แต่พวกเขาก็ไม่ใส่ใจเรื่องเล็กๆเหล่านี้ และวันนี้แม้จะกลับไปพรรคประชาธิปัตย์แล้วยังต้องยึดอุดมการณ์ของกปปส.” นายสุเทพ กล่าว เมื่อถามถึงกรณีนายพิชัย รัตตกุล อดีตหัวหน้าพรรคประชาธิปัตย์ เสนอแนวคิดให้พรรคการเมือง 4 พรรคจับมือกันเพื่อสกัดทหาร นายสุเทพ กล่าวว่า ตนไม่ทราบว่าพรรคการเมืองจะจับมือกันได้หรือไม่ แต่จากประสบการณ์ของตนเห็นว่าถ้าผลประโยชน์ทางการเมืองลงตัวก็จับมือกันได้ แต่ตนอยากจะท้วงติงด้วยความเคารพต่อนายพิชัย ว่าอย่าไปตั้งข้อรังเกียจทหารต้องไปดูข้อเท็จจริง ว่าทำไมทหารจึงเข้ามายึดอำนาจปกครองประเทศ  และใครจะประณามตนว่าเชียร์ทหารตนไม่ปฏิเสธ  ส่วนกรณีคำถาม 4 ข้อของนายกฯนั้น ต้องขอบคุณนายกฯที่ตั้งคำถามนี้ เพราะเป็นการกระตุ้นให้คนไทยที่รู้สึกสับสนกับสานการณ์ ได้ตระหนักว่าประเทศเรากำลังเผชิญหน้ากับอะไรอยู่ ตนเชื่อว่าประชาชนจำนวนมากได้ตอบคำถามนายกฯไปแล้ว ยืนยันว่าคำถามของพล.อ.ประยุทธ์ ชอบด้วยเหตุผล ผู้นำประเทศมีสิทธิ์จะถามว่าประชาชนคิดอะไร ด้านพล.อ.ทวีป เนตรนิยม เลขาธิการสภาความมั่นคงแห่งชาติ(คสช.)กล่าวถึงกรณี พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) ระบุตั้งคำถามของนายกรัฐมนตรี 4 ข้อ เพื่อถามประชาชนเกี่ยวกับการเลือกตั้ง ว่า ต้องดูเจตนา ถ้าดูในโซเชียลมีเดีย เราจะเห็นว่ามีการเขียนในทางต่อต้านรัฐบาล ดังนั้นโดยเจตนานายกฯ จึงอยากให้ประชาชนได้คำนึงถึงอนาคตที่เราอยากได้รัฐบาลที่มีธรรมาภิบาล ไม่ได้ทำเพื่อพรรค ไม่ได้ทำเพื่อพวก ตรงนี้เป็นเรื่องที่สำคัญ ประเทศไทยเราสามารถเดินหน้าไปได้อย่างที่นายกฯ อยากจะเห็น.,yellow
178,178,'บิ๊กตู่'สั่งลุยยึดรถหรูหนีภาษี! ขออย่าหวั่นเกรงอิทธิพล ,https://www.dailynews.co.th/politics/577662,2017-06-03T17:25:20.180Z,'นายกฯ'กำชับ'ดีเอสไอ-กรมศุลฯ'ตรวจยึดรถหรูหนีภาษี  สั่งรื้อระบบประเมินราคารถใหม่ ปิดช่องโหว่ลักลอบนำเข้ารถยนต์ผิดกฎหมาย,"เมื่อวันที่ 3 มิ.ย.พล.ท.สรรเสริญ แก้วกำเนิด โฆษกประจำสำนักนายกรัฐมนตรี กล่าวว่า พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.)กำชับไปยังกรมสอบสวนคดีพิเศษ(ดีเอสไอ)และกรมศุลกากรให้ดำเนินการตรวจสอบกรณีการนำเข้ารถหรูสำแดงเท็จหรือหลีกเลี่ยงภาษี โดยยึดหลักกฎหมายและทำงานอย่างตรงไปตรงมา อย่าหวั่นเกรงอิทธิพลใดๆเพราะทุกคนต้องอยู่ภายใต้กฎหมายเดียวกัน หากกระทำผิดจะต้องถูกลงโทษอย่างเด็ดขาด ไม่ว่าจะเป็นบริษัทผู้นำเข้า ผู้ครอบครอง หรือเจ้าหน้าที่ที่รู้เห็นเป็นใจ รัฐบาลนี้ให้ความสำคัญกับการตรวจสอบเรื่องการนำเข้าส่งออกที่ผิดกฎหมาย โดยเฉพาะกับทรัพย์สินที่มีมูลค่าสูงและถือเป็นนโยบายให้หน่วยงานที่เกี่ยวข้องนำไปปฏิบัติอย่างจริงจังตั้งแต่เข้ามาบริหารประเทศ จึงทำให้เจ้าหน้าที่ทั้งดีเอสไอและกรมศุลกากร สามารถบังคับใช้กฎหมายและดำเนินคดีในเรื่องดังกล่าวได้อย่างต่อเนื่อง หลังจากที่ก่อนหน้านี้ถูกปล่อยปะละเลยมาโดยตลอด ""นายกฯยังได้เร่งรัดให้กรมศุลกากรปรับรื้อระบบการประเมินราคารถยนต์ โดยเฉพาะรถยนต์นำเข้าที่แต่เดิมมีเพียงฐานข้อมูลจากการตรวจสอบราคาในท้องตลาด เช่น ราคาตามเว็บไซต์และนิตยสารรถยนต์ โดยให้อ้างอิงจากฐานข้อมูลราคาของดีเอสไอ เพื่อให้เกิดความชัดเจน เป็นธรรม และไม่เป็นช่องโหว่ให้มีการลักลอบนำเข้ารถยนต์โดยผิดกฎหมายอีกต่อไป ซึ่งผลจากการทำงานในเรื่องนี้ จะทำให้คนผิดหรือคิดที่จะทำผิดไม่กล้าทำอีก และยังจะช่วยให้รัฐมีรายได้เพิ่มขึ้นจากการเสียภาษีอย่างถูกต้อง""พล.ท.สรรเสริญ กล่าว.   ",yellow
179,179,"""บิ๊กป้อม""ยันเหตุพบไปป์บอมบ์ไม่ใช่การปั่นป่วน ",https://www.dailynews.co.th/politics/577232,2017-06-03T22:11:32.848Z,'ประวิตร'ชี้ไปป์บอมใกล้MRTเป็นของเก่า ขณะที่อีโอดีพบใช้สายจุดชนวนต่างจากบึ้ม3จุด ขณะที่'เจ้าอาวาสวัดชลประทานฯ'อนุโมทนาบุญช่วยให้หายจากโรคภัย,เมื่อวันที่ 1 มิ.ย. ที่วัดชลประทานรังสฤษฎิ์ ต.บางตลาด อ.ปากเกร็ด จ.นนทบุรี พล.อ.ประวิตร วงษ์สุวรรณ รองนายกรัฐมนตรีและรมว.กลาโหม เป็นประธานฝ่ายฆราวาสในพิธีบรรพชาอุปสมบท จำนวน94 รูป เพื่ออุทิศถวายเป็นพระราชกุศลแด่พระบาทสมเด็จพระปรมินทรมหาภูมิพลอดุลยเดช โดยมีพล.อ.อุดมเดช สีตบุตร รมช.กลาโหม พล.อ.ชัยชาญ ช้างมงคล ปลัดกระทรวงกลาโหม พล.อ.สุรพงษ์ สุวรรณอัตถ์ ผู้บัญชาการทหารสูงสุด (ผบ.สส.) ผู้บัญชาการเหล่าทัพ และผู้แทน รวมถึงนายทหารระดับสูงของแต่ละเหล่าทัพเข้าร่วมอย่างคึกคัก อีกทั้งมีประชาชนทั่วไปให้ความสนใจเข้าร่วมพิธีเป็นจำนวนมาก ท่ามกลางการรักษาความปลอดภัยอย่างเข็มงวด โดยผู้ที่มาร่วมพิธีทุกคนต้องผ่านเครื่องตรวจสแกนวัตถุระเบิดและตรวจค้นกระเป๋าอย่างละเอียดจากเจ้าหน้าที่ตำรวจหน่วยเก็บกู้และตรวจสอบวัตถุระเบิด (อีโอดี) และเจ้าหน้าที่สารวัตรทหาร ขณะที่พระปัญญานันทมุนี เจ้าอาวาสวัดชลประทานรังสฤษฎิ์ กล่าวว่า วันนี้ถือว่าเป็นพิเศษที่พล.อ. ประวิตร เดินทางมาเป็น ซึ่งทราบข่าวว่าป่วย ตอนแรกก็เป็นห่วง เมื่อได้ติดตามข่าวทุกวันก็รู้ว่าพล.อ.ประวิตรฟื้นตัวได้เร็ว เพราะประเทศชาติกำลังรอคอยอยู่ โดยเฉพาะพล.อ.ประวิตรมีใจมั่นคงเรื่องของการดูแลชาติบ้านเมือง ทั้งในงานของชาติ ศาสนา และสถาบันพระมหากษัตริย์ แม้มีธุระพันธกิจสำคัญ ยังได้เมตตาต่อเจ้านาคและญาติโยมทั้งหลาย มาแสดงให้เห็นว่าสิ่งสำคัญที่พวกเราต้องรักษาไว้เท่าชีวิตคือการรักษาศีลธรรม และศาสนา  “อาตมาเชื่อเหลือเกินว่าบุญจากบรรพชาอุปสมบทครั้งนี้ ขอให้มีส่วนอุปถัมภ์พล.อ.ประวิตร ถ้ามีโรคภัยไข้เจ็บใดก็ขอให้โรคภัยไข้เจ็บนั้นมารับการอนุโมทนาให้ท่านได้ทำงานเพื่อ ชาติ ศาสนา พระมหากษัตริย์ ที่กำลังรอคอยการใช้ความรู้ ความสามารถจากท่าน และคณะของท่านผู้เกี่ยวข้องในประเทศ อาตมาและคณะสงฆ์ขออนุโมทนาที่ท่านมาเป็นผู้ปลูกดวงใจขึ้นในหัวใจของพวกเราทุกดวง ขออนุโมทนาบุญ ขอบุญนี้อุปถัมภ์คุ้มครองให้สุขภาพของท่านกลับสู่ความเป็นปกติโดยพลัน และขอให้บ้านเมืองที่อาศัยอยู่นั้นกลับสู่คำว่าร่มเย็นเป็นสุขเพื่อประโยชน์และความสุข” พระปัญญานันทมุนี กล่าว นอกจากนี้หลังจากเสร็จพิธีฯ พล.อ.ประวิตร ได้ให้สัมภาษณ์ถึงกรณีที่พบระเบิดชนิดไปป์บอมบ์ ใกล้กับสถานีรถไฟใต้ดิน (MRT) ศูนย์วัฒนธรรม เมื่อวันที่ 30 พ.ค. ที่ผ่านมาว่า ยังไม่ได้รับรายงานความคืบหน้า แต่ทราบว่าเป็นการนำมาวางทิ้งไว้นานแล้ว ไม่ใช่เพิ่งมาวางใหม่ๆ ทั้งนี้ขอเวลาให้เจ้าหน้าที่ได้ตรวจสอบก่อนว่านำมาทิ้งไว้แล้วนานเท่าไหร่ และมีจุดประสงค์อะไร อย่างไรก็ตามไม่มีการปั่นป่วน และเจ้าหน้าที่ดูแลความปลอดภัยให้กับประชาชนอย่างดีอยู่แล้ว ทั้งนี้มีรายงานข่าวจากเจ้าหน้าที่หน่วยเก็บกู้วัตถุระเบิด (อีโอดี) ระบุว่า ระเบิดชนิดไปป์บอมบ์ ที่พบนั้นแตกต่างจากเหตุระเบิดที่หน้ากองสลากกินแบ่งรัฐบาล โรงละครแห่งชาติ และโรงพยาบาลพระมงกุฎเกล้า เนื่องจากภายในประกอบด้วยวัสดุเหล็กบรรจุดินดำ และจุดชนวนด้วยสายจุดฉนวน ในขณะที่ระเบิดที่พบใน 3 จุดก่อนหน้านี้ใช้อาร์ซีไทม์เมอร์เป็นตัวจุดฉนวน.  ,neutral
180,180,"""บิ๊กตู่""กวักมือเรียกนักลงทุนร่วมโครงการอีอีซี  ",https://www.dailynews.co.th/politics/578714,2017-06-09T10:00:16.455Z,นายกฯ พบทูตสเปน กวักมือเรียกนักลงทุนร่วมโครงการอีอีซี ส่งเสริมความร่วมมือแก้ไขปัญหาไอยูยู อย่างยั่งยืน ยืนยันโรดแม็พกลับสู่ประชาธิปไตย สร้างปรองดอง   ,เมื่อวันที่ 9 มิ.ย. ที่ทำเนียบรัฐบาล พล.อ.ประยุทธ์ จันทร์โอชา นายกรัฐมนตรี ให้การต้อนรับน.ส.มาเรีย เดล การ์เมน โมเรโน ไรย์มุนโด เอกอัครราชทูตราชอาณาจักรสเปนประจำประเทศไทย ในโอกาสเข้าเยี่ยมคารวะ โดยพล.ท.วีรชน สุคนธปฏิภาค รองโฆษกประจำสำนักนายกรัฐมนตรี กล่าวสรุปผลการหารือว่า นายกรัฐมนตรีระบุว่า ในนามของรัฐบาลและประชาชนไทยขอขอบคุณที่สมเด็จพระราชาธิบดีเฟลีเป ที่ 6 แห่งสเปน สมเด็จพระราชาธิบดีฆวน คาร์ลอส ที่ 1 และสมเด็จพระราชินีโซเฟียทรงมีข้อความพระราชสาส์น แสดงความเสียพระราชหฤทัยต่อการสวรรคตของพระบาทสมเด็จพระปรมินทรมหาภูมิพลอดุลยเดช รวมทั้งขอบคุณที่สมเด็จพระราชาธิบดีเฟลีเป ที่ 6 แห่งสเปน ทรงมีพระราชสาส์นถวายพระพรชัยมงคลสมเด็จพระเจ้าอยู่หัวมหาวชิราลงกรณ บดินทรเทพยวรางกูร ในโอกาสที่ขึ้นทรงราชย์ นายกรัฐมนตรี ระบุอีกว่า รัฐบาลไทยประสงค์ให้นักลงทุนจากสเปนพิจารณาลงทุนในอุตสาหกรรมเป้าหมาย และเข้าร่วมโครงการต่าง ๆ ของไทยในโครงการระเบียงเศรษฐกิจพิเศษภาคตะวันออก (อีอีซี) ด้านความร่วมมือด้านประมง ทั้งสองฝ่ายยินดีที่สามารถตกลงจัดทำบันทึกความเข้าใจเพื่อส่งเสริมความร่วมมือทางวิชาการด้านประมง และการถ่ายทอดเทคโนโลยี เพื่อแก้ไขปัญหาการประมงผิดกฎหมาย (ไอยูยู) อย่างยั่งยืน โอกาสนี้นายกรัฐมนตรีขอให้สเปนมั่นใจในสถานการณ์ทางการเมืองของประเทศไทย โดยรัฐบาลมีความตั้งใจที่จะดำเนินตามโรดแม็พ เพื่อกลับคืนสู่การมีประชาธิปไตยที่เข้มแข็ง สังคมที่ปรองดอง  ด้านเอกอัครราชทูตราชอาณาจักรสเปนฯ แสดงความชื่นชมกระบวนการทำงานของไทยในการขับเคลื่อนประเทศอย่างยั่งยืน และเชื่อมั่นว่าไทยจะมีบทบาทนำในภูมิภาคอาเซียน ที่จะสามารถสนับสนุนความสัมพันธ์และความร่วมมือระหว่างเอเชียกับยุโรปให้แน่นแฟ้นยิ่งขึ้นต่อไป.,neutral
181,181,"""นิพิฏฐ์""จี้สอบสติกเกอร์ส่วยรปภ. ",https://www.dailynews.co.th/politics/578344,2017-06-07T12:06:20.029Z,“นิพิฎฐ์” พร้อมผู้ประกอบการ ร้องรัฐบาลช่วย รปภ.หลัง ก.ม.กำหนดต้องเข้าอบรมจากสตช.ก่อน พร้อมจี้ออกหลักสูตรให้ภาคเอกชนเปิดอบรมเอง ล้อมสติกเกอร์ส่วยระบาด  ,"เมื่อวันที่ 7 มิ.ย. ที่รัฐสภา นายนิพิฎฐ์ อินทรสมบัติ รองหัวหน้าพรรคประชาธิปัตย์ พร้อมผู้ประกอบการธุรกิจรักษาความปลอดภัย แถลงเรียกร้องให้รัฐบาลแก้ไขปัญหาหลังพระราชบัญญัติ(พ.ร.บ.)ธุรกิจรักษาความปลอดภัยมีผลบังคับใช้ ว่า นับตั้งแต่วันที่ 4 มี.ค. 2559 พ.ร.บ.ดังกล่าวได้ประกาศใช้ ทำให้พนักงานรักษาความปลอดภัยได้รับผลกระทบ จนกระทั่งพล.อ.ประยุทธ์ จันทร์โอชา นายกรัฐมนตรี และหัวหน้าคณะรักษาความสงบแห่งชาติ(คสช.) ใช้มาตรา 44 ของรัฐธรรมนูญแก้ไขเพิ่มเติมอีกครั้งในเรื่องผู้ทรงคุณวุฒิ วุฒิการศึกษา และการขอรับใบอนุญาต แต่ปัญหาก็ยังไม่จบ เพราะขณะนี้มีพนักงานรักษาความปลอดภัย จำนวน 30,000 คน จาก 2 แสนคนที่ผิดกฎหมาย เนื่องมาจากพ.ร.บ.รักษาความปลอดภัยฯกำหนดให้พนักงานทุกคนต้องได้รับใบอนุญาตและต้องผ่านการฝึกอบรมจากสำนักงานตำรวจแห่งชาติ(สตช.) แต่จนถึงขณะนี้สตช.ไม่เคยฝึกอบรมแม้แต่ครั้งเดียว จนทำให้พนักงานรักษาความปลอดภัยถูกจับกุมดำเนินคดี  อย่างไรก็ตามขณะนี้ทำให้เกิดสติ๊กเกอร์ส่วยตามมา หากไม่จ่ายผลประโยชน์ให้แก่บางหน่วยงานก็จะถูกดำเนินคดี                  นายนิพิฏฐ์ กล่าวอีกว่า ขอเรียกร้องไปยังรัฐบาลและสตช. ดังนี้ 1.ให้ผู้ประกอบธุรกิจรักษาความปลอดภัยสามารถฝึกอบรมพนักงานรักษาความปลอดภัยได้เอง ตามหลักสูตรและมาตรฐานของสตช. 2.ให้สตช.รีบออกหลักสูตรโดยเร็ว และ3.ให้พนักงานรักษาความปลอดภัยขององค์การทหารผ่านศึก(อผศ.)ต้องได้รับใบอนุญาตเช่นเดียวกับพนักงานรักษาความปลอดภัยของภาคเอกชน  ",neutral
182,182,"""บิ๊กตู่""ยกสุนทรพจน์ ""มาร์ก ซักเคอร์เบิร์ก""ปลุกคนไทย ",https://www.dailynews.co.th/politics/577818,2017-06-04T12:05:32.171Z,โฆษกรัฐบาล เผย “บิ๊กตู่” ยกสุนทรพจน์ “มาร์ก ซักเคอร์เบิร์ก” ผู้ก่อตั้งเฟซบุ๊ก ปลุกคนไทยทำสิ่งที่ยิ่งใหญ่ร่วมกัน วอนทุกฝ่ายหยุดความขัดแย้ง เปลี่ยนความคิด-คำพูดที่ติดลบเป็นความสร้างสรรค์,เมื่อวันที่ 4 มิ.ย. พล.ท.สรรเสริญ แก้วกำเนิด โฆษกประจำสำนักนายกรัฐมนตรี เปิดเผยว่า พล.อ.ประยุทธ์ จันทร์โอชา นายกรัฐมนตรี และหัวหน้าคณะรักษาความสงบแห่งชาติ (คสช.) เรียกร้องให้ประชาชนรับรู้และสร้างเป้าหมายของประเทศร่วมกัน เพื่อเปลี่ยนแปลงอนาคตของบ้านเมืองไปสู่สิ่งที่ดีขึ้น โดยนายกฯ เห็นว่าช่วงเวลานี้เป็นช่วงสำคัญที่คนไทยควรใช้เป็นโอกาสที่จะสร้างบ้านมืองให้เป็นประเทศที่ศิวิไลซ์ และก้าวข้ามผ่านวงจรของปัญหาที่เกิดขึ้นมานับ10 ปีไปให้ได้  “นายกฯ มีความประทับใจสุนทรพจน์ของนายมาร์ก ซักเคอร์เบิร์ก ผู้ก่อตั้งเฟซบุ๊ก ที่ได้กล่าวในพิธีจบการศึกษาของมหาวิทยาลัยฮาร์วาร์ดประจำปีนี้ และอยากให้คนไทยนำไปปรับใช้ โดยการทำสิ่งที่ยิ่งใหญ่ร่วมกัน คือการมองไปข้างหน้า และร่วมกันปฏิรูปการเมือง เศรษฐกิจ สังคม ให้คนไทยมีคุณภาพชีวิตที่ดีขึ้น และประเทศไทยก้าวขึ้นไปเป็นประเทศชั้นนำในเอเชีย โดยทุกฝ่ายต้องหยุดความขัดแย้ง เปลี่ยนความคิดและคำพูดที่ติดลบเป็นความสร้างสรรค์” พล.ท.สรรเสริญ กล่าวและว่า อย่างไรก็ตามรัฐบาลพยายามส่งเสริม ทั้งการรับฟังเสียงของประชาชนว่าคิดอย่างไร คนไทยจะต้องปรับวิธีคิดเปลี่ยนพฤติกรรมใหม่ด้วยการสร้างความเข้มแข็งจากตนเอง โดยนายกฯ และรัฐบาลอยากวิงวอนให้ประชาชนสำรวจตนเอง และเชื่อมั่นว่าหากทุกคนคำนึงถึงประโยชน์ของบ้านเมืองก่อนประโยชน์ของตนเองหรือพวกพ้อง และหันมาร่วมมือกันสร้างเป้าหมายใหม่ของชาติ ก็จะทำให้ประเทศไทยเปลี่ยนแปลงไปสู่สิ่งที่ดีกว่าได้อย่างแน่นอน.  ,yellow
183,183,ทะลุเป้า!!คนแห่ฝึกอาชีพออนไลน์ ,https://www.dailynews.co.th/politics/577766,2017-06-04T08:00:32.657Z,อธิบดีกพร. เผยฝึกอาชีพออนไลน์ทะลุเป้า คนเข้าใช้กว่า 2.7 แสนคน สั่งเพิ่มภาษาญี่ปุ่น และอาชีพอิสระ,"เมื่อวันที่ 4 มิ.ย. นายธีรพล ขุนเมือง อธิบดีกรมพัฒนาฝีมือแรงงาน (กพร.) กระทรวงแรงงาน เปิดเผยถึงความคืบหน้าการเปิดฝึกอาชีพออนไลน์ว่า โครงการดังกล่าวเกิดจากแนวคิดที่ต้องการอำนวยความสะดวกแก่ประชาชนและแรงงาน อีกทั้งการสื่อสารที่ทันสมัยและเทคโนโลยีเปลี่ยนแปลงอย่างรวมเร็ว ทำให้การเรียนรู้ในปัจจุบันไม่จำเป็นต้องนั่งเรียนในชั้นเรียนเสมอไป สามารถศึกษาค้นคว้าได้ด้วยตนเองในอินเตอร์เน็ต ซึ่งกพร. ได้เพิ่มช่องทางการเรียนรู้ ในเมนู it's your choice “คุณเลือกได้” ผ่าน เว็บไซต์ของกรมพัฒนาฝีมือแรงงาน เปิดบริการประชาชนมาแล้วกว่า 4 เดือน ทั้งนี้ยังเป็นการดำเนินงานตามนโยบายของพล.อ.ศิริชัย ดิษฐกุล รมว.แรงงาน ในเรื่องการปฎิรูปเร่งด่วนด้าน Information Technologyซึ่งในเมนู it's your choice “คุณเลือกได้” บรรจุเนื้อหาการเรียนถึง 11 สาขา 120 ชุด ตั้งแต่ด้านช่าง งานด้านบริการ ภาษาอังกฤษ และได้เพิ่มเติมภาษาญี่ปุ่นอีก “กพร.จะไม่หยุดนิ่งในการพัฒนาทักษะ ไม่ว่าจะเป็นเรื่องใดก็ตาม ซึ่งการฝึกผ่านออนไลน์จะสามารถรองรับการพัฒนาแรงงานทั้งในระบบและนอกระบบได้เป็นอย่างดี เป็นการเรียนรู้ได้ด้วยตนเองก่อนที่จะพัฒนาต่อยอดในขั้นที่สูงขึ้น สำหรับเนื้อหาที่อยู่ในเมนู it's your choice “ นอกจากภาษา งานช่าง งานบริการแล้ว ยังมีสาขาสำหรับผู้ที่ต้องการประกอบอาชีพอิสระ ล่าสุดสอนวิธีการปั้นโอ่งซีเมนต์ และการผนึกรูปภาพบนชิ้นงานไม้ ซึ่งเป็นสาขาที่สามารถสร้างรายได้พิเศษได้เป็นอย่างดี ซึ่งวีดีทัศน์แต่ละชุดทำความเข้าใจได้ง่าย และนำความรู้ไปใช้งานได้จริงที่สำคัญ เปิดดูได้ตลอดเวลา ไม่จำกัดจำนวนครั้ง ไม่มีค่าใช้จ่าย ปัจจุบันมีผู้เข้าศึกษาบทเรียนแล้วกว่า 270,000 ครั้ง ผู้สนใจสามารถเข้าไปดูได้ที่ www.dsd.go.th ในเมนู it's your choice “คุณเลือกได้” หรือหากต้องการฝึกอบรมในหน่วยงานของกพร. สามารถสมัครฝึกอบรมได้ที่สถาบันหรือสำนักงานพัฒนาฝีมือแรงงานใกล้บ้านหรือสอบถามเพิ่มเติมได้ที่ 0 2245 4035” อธิบดีกพร. กล่าว.",neutral
184,184,"ทส.ปิ๊งไอเดียโปรยเมล็ด""ปอเทือง""เขาหัวโล้น ",https://www.dailynews.co.th/politics/577273,2017-06-03T22:17:14.390Z,ทส.ปิ๊งไอเดียโปรยเมล็ด 'ปอเทือง' เขาหัวโล้น 17 จ.ภาคเหนือ รอออกดอกเหลืองอร่ามขุนเขาเดือน ต.ค. นี้ เพื่อถวายความอาลัยรัชกาลที่ 9 นำร่อง 10 มิ.ย.ที่จ.น่าน  ,"เมื่อวันที่ 1 มิ.ย. นายวิจารย์ สิมาฉายา ปลัดกระทรวงทรัพยากรธรรมชาติและสิ่งแวดล้อม(ทส) พร้อมนายชลธิศ สุรัสวดี อธิบดีกรมป่าไม้  เดินทางลงพื้นที่เขตป่าสงวนแห่งชาติป่าแม่สอด บ้านหัวฝาย อ แม่สอด จ ตาก เพื่อตรวจสอบสภาพการฟื้นฟูป่าต้นน้ำใน จ ตาก ทั้งนี้นายวิจารย์ ให้สัมภาษณ์ว่า กระทรวงทรัพยากรฯ กำลังแก้ปัญหาเขาหัวโล้นใน 17 จังหวัดภาคเหนือ เนื้อที่กว่า 8 ล้านไร่  โดยจะนำปอเทือง ซึ่งเป็นไม้ล้มลุกตระกูลถั่วหว่านลงในพื้นที่เขาหัวโล้นเริ่มนำร่องวันที่ 10 มิ.ย.นี้ ในพื้นที่เขาหัวโล้น จ.น่าน ซึ่งมีปัญหาการบุกรุกพื้นที่ป่า และมีเขาหัวโล้นมากที่สุด สาเหตุที่ต้องนำต้นปอเทือง มาปลูก เพื่อให้ต้นปอเทืองขึ้นเป็นไม้คลุมดิน ทั้งนี้ต้นปอเทือง จะช่วยป้องกันการกัดเซาะ และชะล้างหน้าดิน และเมื่อหมดอายุ ที่มีระยะเวลาในการเติบโต 100 วันก็จะโรยรากลายเป็นปุ๋ย ที่จะช่วยฟื้นฟูดินให้กลับมามีสภาพอุดมสมบูรณ์ เมื่อหว่านลงบนเขาหัวโล้นจะใช้เวลาประมาณ 1 เดือน จะออกดอก และจะบานสะพรั่งได้นานประมาณ 1 เดือนครึ่ง ถึง 2 เดือน ซึ่งจะทำให้เขาหัวโล้นใน 17 จังหวัดภาคเหนือ เหลืองอร่ามทั่วทั้งภูเขา และจะกลายเป็นจุดสำคัญของการท่องเที่ยวด้วย ""ดอกปอเทืองจะเริ่มหว่านโปรยลงบนเขาหัวโล้นในวันที่ 20 มิ.ย.และจะออกดอกบานสะพรั่งพร้อมกันในเดือนต.ค.นี้ นอกจากจะเป็นการฟื้นฟูเขาหัวโล้นให้กลับมามีสภาพสมบูรณ์ตามแนวพระราชดำริเพื่อให้กลับคืนมาเป็นป่าและป่าต้นน้ำแล้ว ยังจะเป็นการถวายความอาลัย แด่พระบาทสมเด็จพระปรมินทรมหาภูมิพลอดุลยเดช รัชกาลที่ 9 ที่ในเดือนต.ค.จะมีพระราชพิธีถวายพระเพลิงพระบรมศพของพระองค์ท่านด้วย เป็นขุนเขาสีเหลืองที่จะแสดงความอาลัยพระองค์ท่านโดยดอกปอเทืองที่มีสีเหลืองคือสีประจำพระองค์ รัชกาลที่ 9 ""นายวิจารณ์ กล่าว ด้านนายชลธิศ กล่าวว่า กรมป่าไม้ ได้รับการสนับสนุนเมล็ดพันธุ์ปอเทือง เพื่อที่จะนำไปหว่านโปรยในพื้นที่เขาหัวโล้น 17 จังหวัด ภาคเหนือ โดยก่อนการหว่านปอเทือง กรมป่าไม้จะนำไม้โครงสร้างที่เป็นไม้หลักปลูก ลงปลูกในพื้นที่เขาหัวโล้นประกอบด้วยไม้ประจำจังหวัด จังหวัดนั้นๆ ไม้แดง ไม้ประดู่ มะค่า สัก เป็นต้น โดยไม้เหล่านี้เป็นไม้ป่าต้นน้ำ นอกจากนี้ยังมี ตะแบก นนทรี  พฤกษ์ รวมทั้งไม้ที่กินได้ เมื่อโปรยปอเทืองลงไป ปอเทืองจะขึ้นปกคลุมพื้นดินและออกดอกสีเหลืองอร่ามทั้งเขาหัวโล้น โดยปอเทืองจะมีสารไนโตรดิน ซึ่งเป็นส่วนหนึ่งของสารหลักที่บำรุงดิน นอกจากจะให้ดอกสวยงามแล้วยังให้ปุ๋ยกับไม้โครงสร้างสำหรับการฟื้นฟูเขาหัวโล้น และเมื่อปอเทืองตายลงก็จะกลายเป็นปุ๋ย และจะใช้เวลาระยะหนึ่งก็จะกลับขึ้นมาให้ดอกได้อีก อธิบดีกรมป่าไม้กล่าวต่อว่า การฟื้นฟูเขาหัวโล้นให้กลับมามีสภาพป่าสมบูรณ์จะทำให้ประเทศไทยไม่เหมือนเดิม โดยจะเป็นป่าไม้แบบใหม่ เป็นป่าชุมชน ที่มีทั้งป่าต้นน้ำ มีไม้ขึ้นลดหลั่นกันเรียงตัว สามสี่ขั้น มีไม้ที่ประชาชน สามารถใช้ประโยชน์ทำมาหากินได้ รวมทั้งใช้ในเชิงพาณิชย์ได้ แม้กระทั่วต้นปอเทือง นอกจากให้ดอกสวยงามแล้วยังสามารถใช้ปรุงอาหารได้ด้วย สำหรับการฟื้นฟูป่าต้นน้ำในพื้นที่ป่าต้นน้ำเสื่อมโทรม 13 จังหวัดเบื้องต้น ได้ฟื้นฟูแล้ว 48,226 ไร่ และปลูกฟื้นฟูในพื้นที่ ที่เหลืออีก 22 จังหวัดเนื้อที่ 20,986 ไร่ รวม 35 จังหวัดทั่วประเทศรวมเนื้อที่ 69,212 ไร่.  ",neutral
185,185,"""บิ๊กโด่ง""ร่วมประชุม ระหว่างรมว.กห.อาเซียน-สหรัฐ ",https://www.dailynews.co.th/politics/577789,2017-06-04T10:00:11.949Z,รมช.กลาโหม ร่วมประชุม IISS Shangri-La Dialogue ครั้งที่ 16 พร้อมหารือพหุภาคีระหว่างรมว.กลาโหมประเทศเอเซียน กับรมว.กลาโหมสหรัฐ,"เมื่อวันที่ 4 มิ.ย.พล.อ.อุดมเดช สีตบุตร รมช.กลาโหม เป็นผู้แทนรองนายกรัฐมนตรี และรัฐมนตรีว่าการกระทรวงกลาโหม เข้าร่วมการประชุม IISS Shangri-La Dialogue ครั้งที่ 16 เป็นวันที่ 2 โดยมี รมว.กลาโหมอินโดนีเซีย, เลขาธิการอาเซียน และ ปลัดกระทรวงกลาโหมฟิลิปปินส์ ขึ้นกล่าวปาฐกถา ในวาระที่ 4 ""การแสวงจุดยืนร่วมกันในการเสริมสร้างความมั่นคงในภูมิภาค"" และ รมว.กลาโหมนิวซีแลนด์ รมช.กลาโหมรัสเซีย และ รมว.สิงคโปร์ กล่าวในวาระที่ 5 ""ภัยคุกคามของโลกและความมั่นคงในภูมิภาค"" ทั้งนี้ ก่อนเริ่มประชุม รมช.กลาโหม ได้เข้าร่วมการหารือพหุภาคีระหว่าง รมว.กลาโหมประเทศอาเซียน กับ รมว.กลาโหมสหรัฐฯ โดย รมว.กลาโหม สหรัฐฯ ระบุว่า การหารือครั้งนี้เป็นความริเริ่มของ รองนายกรัฐมนตรี และรมว.กลาโหม ไทย พร้อมยืนยันเจตนารมณ์ที่จะเข้ามามีบทบาทสำคัญในภูมิภาค โดยอยู่บนพื้นฐานที่มีอาเซียนเป็นศูนย์กลาง จะสนับสนุนให้อาเซียนมีศักยภาพในการจัดการกับปัญหาและภัยคุกคามในรูปแบบต่างๆ เพื่อรักษาสันติภาพและความมั่นคงในภูมิภาค และสหรัฐฯ พร้อมจะร่วมมือกับจีนในการผลักดันให้เกาหลีเหนือยุติการพัฒนานิวเคลียร์ สำหรับประเด็นทะเลจีนใต้ สหรัฐฯ ยังคงยืนยันที่จะรักษาเสรีภาพในการเดินเรือและการบินตามกฎหมายสากล",neutral
186,186,ผ่านฉลุยร่างพ.ร.บ.งบ61วาระ1 หลังถกกว่า8ชม.  ,https://www.dailynews.co.th/politics/578610,2017-06-08T16:00:13.648Z,มติท่วมท้นวาระ 1 ร่างพ.ร.บ.งบประมาณ 61 หลังถกยาวกว่า 8 ชั่วโมง “บิ๊กตู่-ครม.”ชิงแจงผลงานหลัง สนช.อภิปรายซักถาม  ,เมื่อวันที่ 8 มิ.ย. ที่รัฐสภา ผู้สื่อข่าวรายงานว่า หลังจากนายกรัฐมนตรีได้ชี้แจงหลักการและเหตุผลร่าง พ.ร.บ.งบประมาณฯ แล้ว นายกิตติศักดิ์ รัตนวราหะ สนช. ได้อภิปรายว่า ในร่างงบประมาณฯ มีมาตรการลดหนี้เกษตรกรในวงเงินจำนวนมาก แต่ทำไมเกษตรกรจึงยังไม่มีการจับจ่ายใช้สอยก็เพราะเกษตรกรไม่ได้รับเงินช่วยเหลือ เนื่องจากเงินที่เข้าบัญชีธ.ก.ส.ถูกล็อกไว้ให้นำเงินมาหักหนี้ก่อน ต่อให้รัฐบาลอัดงบไปเท่าไร ก็จะไม่ดีขึ้น ท่อมันตันตรงนี้ ส่วนบัตรสินเชื่อเกษตรกรก็ใช้ซื้อได้แค่ปุ๋ย ที่มีอดีตนักการเมืองมีส่วนร่วมคอยสั่งการ จึงเรียกร้องให้นายกฯปฏิรูปธ.ก.ส.โดยด่วน                   จากนั้น 17.25 น. พล.อ.ประยุทธ์ จันทร์โอชา นายกฯ ชี้แจง ว่า ด้านสาธารณสุข สิ่งแวดล้อม และการศึกษา หลายคนบอกว่าแย่ก็แย่จริง แต่ไม่เลวร้ายซึ่งตนรู้ทุกปัญหา วันนี้ต้องการให้ทุกคนดูในสิ่งที่ดี สิ่งที่ไม่ดีแก้ไขได้ ส่วนกระทรวงกลาโหม น่าจะพัฒนาการสร้างเรือดำน้ำเองจะได้ไม่ต้องไปซื้อเขา แต่ใครจะกล้าดำลงไปยังไม่รู้เลย ส่วนเรื่องร้องเรียนเกี่ยวกับธกส.ตนพร้อมรับฟัง และจะแก้ปัญหาให้ รวมถึงปัญหาหน่วยงานราชการค้างค่าไฟต้องเร่งแก้ไข โดยให้ไปจ่ายภายใน 3 เดือน โดยไม่ต้องมาทวงอีก ทุกเรื่องที่สมาชิกเป็นห่วงตนรับทุกเรื่องไม่ได้โกรธใครเลย นายกฯ กล่าวต่อว่า วันนี้รัฐบาลทำหลายอย่างมีคณะกรรมการขับเคลื่อน 6 คณะ ทุกคณะทำงานหมด ก่อนจะทำให้โลกสวยจะต้องทำให้อากาศปลอดโปร่งก่อนท้องฟ้าแจ่มใสก่อน ดังนั้น ต้องรู้จักให้จึงจะเป็นผู้รับได้มากขึ้น ไม่มีอะไรได้มากเปล่าๆถ้าไม่ลงทุน ถ้าไม่คิดเปลี่ยนแปลงการปฏิรูปสิ่งใหม่ๆก็จะไม่เกิดขึ้น ตนหวังว่าสมาชิกจะให้การสนับสนุนร่างพ.ร.บ.ฉบับนี้ เพื่อเป็นแนวทางให้รัฐบาลดำเนินการใช้จ่ายงบประมาณ ให้เกิดประโยชน์สูงสุด จากนั้น เวลา 18.10 น. ที่ประชุมได้มีมติเอกฉันท์ 216 เสียง งดออกเสียง 3 เสียง รับหลักการร่างพ.ร.บ.รายจ่ายประจำปีงบประมาณ พ.ศ.2561 พร้อมตั้งกมธ.วิสามัญ จำนวน 50 คน เพื่อพิจารณาต่อไป รวมเวลาการปภิปรายทั้งสิ้น 8 ชม. ผู้สื่อข่าวรายงานว่า ในช่วงของการตอบคำถามของสมาชิก เป็นที่สังเกตว่านายกฯ พร้อม ครม. ได้ถือโอกาสใช้เวลาในการชี้แจงผลงานเป็นส่วนมาก ขณะที่สมาชิก สนช. ก็ไม่ได้ต้องอภิปรายซักถามในประเด็นการตั้งงบประมาณเท่าไรนัก โดยหลังลงมตินายกฯ ได้กล่าวลุกขึ้นกล่าวขอบคุณสมาชิกทุกคน พร้อมระบุว่า “ขอขอบคุณพี่น้องทุกคนเป็นการส่วนตัว”.,neutral
187,187,"""อลงกรณ์""ชี้กปปส.คืนรังเกิดภาวะ1พรรค2แนวคิด ",https://www.dailynews.co.th/politics/577068,2017-06-03T22:05:55.325Z,'อลงกรณ์' ชี้แกนนำกปปส.เข้าพรรคเป็นผลดีต่อปชป.  แต่จะเกิดภาวะ1 พรรค 2แนวคิด “วรงค์”เผยแกนนำกปปส.ลั่นกลางวงหารือวานนี้ไม่คิดยึดปชป. ชูหัวหน้าพรรคนั่งนายกฯ จ้อความเห็นผ่านสื่อได้แต่อย่าทำพรรคแตกแยก    ,"เมื่อวันที่ 31 พ.ค.นายอลงกรณ์ พลบุตร รองประธานสภาขับเคลื่อนการปฏิรูปประเทศคนที่ 1 ในฐานะอดีตส.ส.และรองหัวหน้าพรรคประชาธิปัตย์ กล่าวถึงกรณีแกนนำ กปปส.กลับเข้าพรรคประชาธิปัตย์ ว่า ตนมอง2ด้านของเหรียญเสมอ ด้านหนึ่งเห็นว่าเป็นผลดีที่แกนนำกปปส.ซึ่งเป็นอดีตส.ส.กลับพรรคประชาธิปัตย์แทนที่จะตั้งพรรคใหม่หรือแยกย้ายไปพรรคอื่นและแต่ละคนมีศักยภาพสูงมีจุดยืนชัดเจนเน้นการปฏิรูปและไม่ยึดติดตัวบุคคลแต่ยึดมั่นความเป็นสถาบันทางการเมืองของพรรคจึงเชื่อว่าจะมีการเปลี่ยนแปลงในทางที่ดีขึ้นหากมีการปฏิรูปพรรคและจะทำให้พรรคประชาธิปัตย์เป็นคู่แข่งที่น่ากลัวสำหรับพรรคเพื่อไทยในการเลือกตั้งครั้งหน้า            นายอลงกรณ์ กล่าวต่อว่า  แต่อีกด้านหนึ่งมองว่าพรรคประชาธิปัตย์จะอยู่ในภาวะ""1พรรค 2 แนวคิด""ในระยะแรกเพราะมีความต่างระดับของแนวคิดและอุดมการณ์ทางการเมืองโดยเฉพาะ 4 ประเด็นหลัก ได้แก่ประเด็นแนวทางการปฏิรูปพรรค ประเด็นการปฏิรูปประเทศ ประเด็นผู้นำพรรค และประเด็นนายกรัฐมนตรีซึ่งจะเป็นตัวแปรสำคัญท้าทายอนาคตของพรรคประชาธิปัตย์อย่างมีนัยยะสำคัญและจะมีผลถึงการเลือกตั้งหัวหน้าพรรคและคณะกรรมการบริหารพรรคในปลายปีนี้        นายอลงกรณ์ กล่าวอีกว่า ในพรรคประชาธิปัตย์มีผู้หลักผู้ใหญ่ เช่น นายชวน หลีกภัย ประธานที่ปรึกษาพรรคประชาธิปัตย์ นาย บัญญัติ บรรทัดฐาน นายไตรรงค์ สุวรรณคีรี นายถาวร เสนเนียม นายวิทยา แก้วภราดัย และอีกหลายคนจะช่วยสมานความคิดของทุกคนให้ลงตัวได้ในระดับหนึ่ง อีกทั้งพรรคประชาธิปัตย์มีวัฒนธรรมที่แข็งแรงในการจัดการปัญหาภายในของตัวเองเพราะเคยมีประสบการณ์1พรรค2แนวคิดมาแล้ว กรณี10มกราคม คงไม่ให้เกิดประวัติศาสตร์ซ้ำรอยเหมือนในอดีต นพ.วรงค์ เดชกิจวิกรมกรม อดีตส.ส.พิษณุโลก พรรคประชาธิปัตย์ เปิดเผยผ่านเฟซบุ๊กส่วนตัวถึงกรณีที่แกนนำกลุ่มกปปส. มาร่วมพูดคุยกับนายอภิสิทธิ์ เวชชาชีวะหัวหน้าพรรคประชาธิปัตย์ พร้อมด้วยอดีตส.ส.ของพรรค จำนวนหนึ่ง เมื่อวันที่ 30 พ.ค.ที่ผ่านมา ว่า มีข้อพูดคุยที่น่าสนใจ คือ พี่น้องกปปส.ก็คือสมาชิกพรรค อดีตส.ส.ของพรรคที่ไปทำภารกิจเพื่อประเทศ เมื่อเสร็จภารกิจก็กลับบ้าน ในภาพรวมเป็นบรรยากาศที่ดี มีการพูดคุยให้เกิดความเข้าใจกัน โดยกปปส.ยืนยันว่ากระแสข่าวเรื่องการมายึดพรรคหรือเปลี่ยนผู้บริหารพรรคนั้นไม่เป็นความจริง และมีการปรับความเข้าใจต่อท่าทีของพรรคและกปปส. คือเราต้องต่อสู้กับระบอบทักษิณที่เป็นระบอบทุนสามานย์และประชาธิปไตยจอมปลอม รวมถึงมีเป้าหมายปฏิรูปประเทศเพื่อประโยชน์ของประชาชน  นอกจากนี้ ในการเลือกตั้งครั้งหน้า สมาชิกพรรคต้องสนับสนุนหัวหน้าพรรคเป็นนายกรัฐมนตรี แต่ถ้าพรรคไม่สามารถรวบรวมเสียงได้เพียงพอ ก็เป็นเรื่องของอนาคตและมติพรรค  นพ.วรงค์ ระบุอีกว่า สำหรับคนอื่นๆที่จะเสนอคนอื่นเป็นนายกรัฐมนตรี ก็ไม่แปลก เพราะแต่ละฝ่ายย่อมมีความคิดต่างได้ ทุกอย่างอยู่ที่ประชาชนตัดสิน แต่สมาชิกพรรคเราต้องเป็นเอกภาพในการเสนอหัวหน้าพรรค  ส่วนผู้ที่แสดงความคิดเห็นผ่านสื่อต้องตระหนักว่าเนื้อหาที่ถูกเสนอออกไปนั้น ต้องทำให้พรรคได้รับคะแนนนิยมที่ดี ไม่ทำให้พรรคแตกแยก และไม่ควรแสดงความคิดเห็นเพื่อตอบโต้โดยไม่จำเป็น ปัจจุบันนี้มีกลุ่มการเมืองที่หลากหลายมาก มุมมองทางการเมืองย่อมตรงและไม่ตรงกับพรรค การแสดงความเห็นต่างในแต่ละครั้งต้องตั้งหลักว่าพูดแล้วพรรคต้องได้ ส่วนกลุ่มที่เห็นต่างจากพรรค ถ้าประเมินแล้วเห็นว่าเขาหวังดีต่อประเทศ ก็ไม่ควรออกไปทะเลาะกับเขาโดยไม่จำเป็น  นอกจากนี้พี่น้องกปปส.ที่มาร่วมพูดคุยได้รับปากร่วมกันว่าจะเข้ามาพูดคุยกันที่พรรคให้บ่อยขึ้น เพื่อให้พรรคมีเอกภาพในการขับเคลื่อน และปรับความคิดต่าง.  ",neutral
188,188,"โปรดเกล้าฯ""พล.อ.หญิง สุทิดา วชิราลงกรณ์ ณ อยุธยา""เป็นรองสมุหราชองครักษ์ ",https://www.dailynews.co.th/politics/578775,2017-06-09T14:00:17.258Z,'สมเด็จพระเจ้าอยู่หัวฯ' โปรดเกล้าฯ 'พล.อ.หญิง สุทิดา วชิราลงกรณ์ ณ อยุธยา' เป็นรองสมุหราชองครักษ์ กรมราชองครักษ์ ,เมื่อวันที่ 9 มิ.ย.ผู้สื่อข่าวรายงานว่า เว็บไซต์ราชกิจจานุเบกษา เผยแพร่ประกาศเรื่อง ทรงพระกรุณาโปรดเกล้าโปรดกระหม่อมให้นายทหารสัญญาบัตรรับราชการ  โดยมีพระราชโองการโปรดเกล้าโปรดกระหม่อมให้ พล.อ.หญิง สุทิดา วชิราลงกรณ์ ณ อยุธยา นายทหารสัญญาบัตร สังกัดหน่วยบัญชาการถวายความปลอดภัยรักษาพระองค์ ตําแหน่ง รองผู้บัญชาการ หน่วยบัญชาการถวายความปลอดภัยรักษาพระองค์ เป็น รองสมุหราชองครักษ์ กรมราชองครักษ์ รับราชการสนองพระเดชพระคุณ ตั้งแต่วันที่  6 มิ.ย.2560.  ,neutral
189,189,สั่งผู้ว่าฯอย่ากั้นแผงเหล็กพื้นที่วางดอกไม้จันทน์ ,https://www.dailynews.co.th/politics/577480,2017-06-03T18:20:57.384Z,'บิ๊กป๊อก' กำชับ ผวจ.ดูแลงานพระราชพิธีฯ อย่างใกล้ชิด ขออย่าขวางปชช.จัดงานเพิ่ม ให้ทำหนังสือเสนอส่วนกลางขึ้นมาทันที อย่าวางแผงเหล็กขวางทาง  ,เมื่อวันที่ 2 มิ.ย. ที่สโมสรทหารบก วิภาวดี พล.อ.อนุพงษ์ เผ่าจินดา รมว.มหาดไทย กล่าวในที่ประชุมขับเคลื่อนและติดตามนโยบายของรัฐบาลและภารกิจสำคัญของกระทรวงมหาดไทย ถึงเรื่องการจัดงานพระราชพิธีถวายพระเพลิงพระบรมศพพระบาทสมเด็จพระปรมินทรมหาภูมิพลอดุลยเดช ในส่วนของการจัดซุ้มถวายดอกไม้จันทน์ทั่วประเทศ 878 แห่งว่า ขอให้แต่ละจังหวัดดำเนินการจัดสร้างซุ้มถวายดอกไม้จันทน์อย่างสมพระเกียรติ อย่าทำให้เกิดความเสื่อมเสีย  พล.อ.อนุพงษ์ กล่าวอีกว่า ส่วนบริเวณพื้นที่วางดอกไม้จันทน์ ขออย่านำแผงเหล็กมาตั้งวาง ปล่อยให้ประชาชนได้แสดงออกอย่างเป็นธรรมชาติ และในจังหวัดใดที่ประชาชนต้องการจัดกิจกรรมนอกเหนือจากที่ส่วนกลางกำหนด ขอให้เสนอเรื่องขึ้นมาส่วนกลางทันที โดยไม่ต้องขัดความตั้งใจของประชาชน อีกทั้งขอให้ผู้ว่าราชการจังหวัดลงมากำชับงานด้วยตัวเองอย่างใกล้ชิด.,neutral
190,190,"""สุวพันธ์""จ่อนัดถกแก้จัดซื้ออาหารดิบ""ราชทัณฑ์"" ",https://www.dailynews.co.th/politics/576911,2017-06-03T22:00:15.901Z,“สุวพันธุ์”เผยยธ.-มท.เตรียมนัดถกแก้ปม“ราชทัณฑ์”ถูกร้องเรียนจัดซื้ออาหารดิบเอื้อ“อต.-อตก.”ได้ผูกขาด  ,เมื่อวันที่ 30 พ.ค. ที่ทำเนียบรัฐบาล  นายสุวพันธุ์ ตันยุวรรธนะ รมว.ยุติธรรม ให้สัมภาษณ์ถึงกรณีที่บริษัทเอกชนร้องเรีนให้กรมราชทัณฑ์ยกเลิกการใช้วิธีพิเศษด้วยระบบประกวดราคาอิเล็กทรอนิกส์ (อี-บิดดิ้ง) ในการจัดซื้ออาหารดิบเพื่อประกอบอาหารแก่ผู้ต้องขัง เพราะทำให้องค์การตลาดเพื่อเกษตรกร (อตก.) และองค์การตลาด (อต.) ได้รับสิทธิพิเศษ ว่า ตนได้พูดคุยกับนายสุธี มากบุญ รมช.มหาดไทยแล้ว โดยจะมีการนัดหารือกันระหว่างกระทรวงยุติธรรมกับกระทรวงมหาดไทย เพื่อร่วมพิจารณาหารือถึงข้อกฎหมายและแนวทางปฏิบัติในเรื่องนี้ว่าเป็นอย่างไรบ้าง ทั้งนี้มีหลายหน่วยงานเกี่ยวข้องกับกรณีดังกล่าว โดยต้องพิจารณาว่าอต.ที่สังกัดกระทรวงมหาดไทย สามารถดำเนินการได้หรือไม่ตามกฎหมาย และกรมราชทัณฑ์ดำเนินการจัดซื้อจัดจ้างถูกต้องตามระเบียบหรือไม่ ซึ่งกระทรวงยุติธรรมและกระทรวงมหาดไทยมีนโยบายว่าต้องทำให้ถูกต้องตามระเบียบ  นอกจากนี้จะพิจารณาข้อร้องเรียนของภาคเอกชนด้วยว่ามีการเอื้อให้อต.และอตก.ได้ผูกขาดการจัดซื้อดังกล่าวจริงหรือไม่.,neutral
191,191,สปท.ชี้สนช.อ้างป้องสิทธิยื้อเก้าอี้กกต.ขัดรธน. ,https://www.dailynews.co.th/politics/577253,2017-06-03T22:17:09.622Z,'สปท. 'ชี้ สนช.อ้างป้องสิทธิยื้อเก้าอี้กกต.ขัดรธน. เชื่อ เจอนักการเมืองถูกถอดโวยแน่ - ปฏิรูปส่อเหลว       ,เมื่อวันที่ 1 มิ.ย. พล.อ.นคร สุขประเสริฐ สมาชิกสภาขับเคลื่อนการปฏิรูปประเทศ (สปท.) กล่าวถึง คำแปรญัตติ ร่างพระราชบัญญัติประกอบรัฐธรรมนูญ(พ.ร.ป.)ว่าด้วยกรรมการการเลือกตั้ง (กกต.) ของ 12 สมาชิกสภานิติบัญญัติแห่งชาติ (สนช.) ที่เสนอให้กกต. ที่ขัดคุณสมบัติตามรัฐธรรมนูญ พ.ศ.2560 ดำรงตำแหน่งต่อไป ว่า เหตุผลที่เสนอให้คงวาระของกกต.ที่ขัดคุณสมบัติตามรัฐธรรมนูญ เนื่องจากไม่อยากให้กระทบสิทธิมีผลย้อนหลังต่อกกต.บางรายนั้น ไม่ถูกต้อง เพราะการพิจารณาต้องขึ้นอยู่กับผลประโยชน์ของประเทศโดยรวม ไม่ใช่เพื่อประโยชน์ของบุคคลใดบุคคลหนึ่ง จึงต้องรอดูการประชุมสนช. ที่จะพิจารณาวาระ 2 และวาระ 3 ในวันที่ 9 มิ.ย. นี้ หากเห็นชอบตามที่ 12 สมาชิกสนช.แปรญัตติ ก็จะส่งผลให้ขัดต่อเจตนารมย์ของคณะกรรมการร่างรัฐธรรมนูญ (กรธ.) ต้องมีการตั้งกมธ.ร่วม 11 คน ที่มีตัวแทนจาก สนช. 5 คน กรธ. 5 คน และตัวแทนจากกกต. 1 คน เพื่อพิจารณาอีก 25 วัน อย่างแน่นอน จากนั้นก็ต้องนำร่างกฎหมายลูกกกต.ที่ กมธ.ร่วม แก้ไขเข้าสู่การประชุมสนช.อีกครั้งหนึ่ง หากสนช.มีมติเกิน 2 ใน 3 ให้ร่างกฎหมายลูกกกต.ตกไป กรธ.ก็ต้องร่างใหม่ คำถามคือ กรธ.ก็จะต้องร่างไปตามเจตนารมย์เหมือนร่างเดิมที่เคยส่งไป แล้วสนช.จะพิจารณาอย่างไร    พล.อ.นคร กล่าวอีกว่า แต่หากกฎหมายลูกว่าด้วยกกต. ผ่านการพิจารณา ในชั้นกมธ.ร่วม ก็จะส่งผลให้เป็นบรรทัดฐานต่อองค์กรอิสระอื่น ที่มีคณะกรรมการบางรายบางองค์กร ต้องพ้นจากตำแหน่ง ตามคุณสมบัติใหม่ที่รัฐธรรมนูญกำหนดไว้ ไม่ต้องพ้นจากตำแหน่งตามไปด้วย ซึ่งก็จะส่งผลกระทบต่อแนวทางการปฏิรูปที่รัฐบาลต้องการผลักดัน โดยเฉพาะทางการเมือง ที่องค์กรอิสระมักถูกมองว่า เป็นส่วนหนึ่งของคู่ขัดแย้ง แต่กลับได้อยู่ในตำแหน่งต่อไป เพราะสนช.เห็นว่าเป็นการปกป้องสิทธิองค์กรอิสระที่มาอย่างถูกต้องตามรัฐธรรมนูญพ.ศ. 2550 ในขณะเดียวกันก็จะทำให้เกิดคำถามว่า ทำไมนักการเมืองที่ถูกสนช.ถอดถอน ตามรัฐธรรมนูญพ.ศ. 2550 จึงไม่ได้รับการปกป้องสิทธิเช่นเดียวกับองค์กรอิสระ แต่กลับยังต้องถูกตัดสิทธิทางการเมืองตามรัฐธรรมนูญ พ.ศ.2560 ด้วย.  ,yellow
192,192,เปิดรับสมัคร คตง.ชุดใหม่ 5-19 มิ.ย.นี้  ,https://www.dailynews.co.th/politics/577300,2017-06-03T22:22:59.261Z,เตรียมเปิดรับสมัครกรรมการตรวจเงินแผ่นเงินชุดใหม่ 5-19 มิ.ย. พร้อมวางหลักเกณฑ์การคัดเลือก12 มิ.ย.นี้  ,เมื่อวันที่ 1 มิ.ย. ที่รัฐสภา คณะกรรมการสรรหากรรมการตรวจเงินแผ่นดิน (คตง.) ที่มีนายวีระพล ตั้งสุวรรรณ ประธานศาลฎีกา เป็นประธาน ได้ประชุมเพื่อดำเนินการสรรหาบุคคลเพื่อเป็นกรรมการตรวจเงินแผ่นเงิน ตามคำสั่งหัวหน้าคณะรักษาความสงบแห่งชาติ (คสช.) ที่ 23/2560 เรื่อง มาตรการแก้ไขปัญหาความต่อเนื่องของผู้ดำรงตำแหน่งในองค์กรอิสระตามรัฐธรรมนูญ และคำสั่งหัวหน้าคสช.ที่ 25/2560 เรื่องการแก้ไขเพิ่มเติมคำสั่งหัวหน้า คสช.ที่ 23/ 2560 โดยที่ประชุมได้กำหนดกรอบและแนวทางในการสรรหากรรมการตรวจเงินแผ่นดิน โดยผู้ที่สนใจสามารถสมัครเข้ารับการสรรหาได้ ที่บริเวรห้องโถง ชั้น 1 อาคารรัฐสภา 2 สำนักงานเลขาธิการวุฒิสภา ถนนอู่ทอง เขตดุสิต และ สำนักงานเลขาธิการวุฒิสภา ชั้น 1 อาคารสุขประพฤติ เลขที่ 499 ถ.ประชาชื่น เขตบางซื่อ กทม. ตั้งแต่วันที่ 5 - 19 มิ.ย.นี้ เป็นเวลา 10 วัน เวลา 08.30 - 16.30 น.โดยไม่เว้นวันหยุดราชการ       ด้าน นางวรารัตน์ อติแพทย์ เลขาธิการวุฒิสภา ในฐานะเลขานุการคณะกรรมการสรรหาคตง. เปิดเผยว่า สำหรับคุณสมบัติและลักษณะต้องห้ามของผู้สมัครจะต้องเป็นไปตามคำสั่ง คสช. โดยต้องมีสัญชาติไทยอายุ ไม่ต่ำกว่า 45 ปี สำเร็จการศึกษาไม่ต่ำกว่าปริญญาตรีมีความซื่อสัตย์สุจริตเป็นที่ประจักษ์ มีสุขภาพที่สามารถปฏิบัติงานได้อย่างมีประสิทธิภาพโดยสามารถเลือกสมัครได้เพียงด้านเดียว อาทิ ด้านการตรวจเงินแผ่นดิน ด้านบัญชีด้านการเงินการคลังด้านกฎหมายด้านการตรวจสอบภายในและด้านอื่นๆ และด้านที่เป็นประโยชน์ต่อการตรวจเงินแผ่นดิน อย่างไรก็ตาม คณะกรรมการสรรหาคตง.จะนัดประชุมเพื่อวางหลักเกณฑ์การคัดเลือกอีกครั้งในวันที่ 12 มิ.ย.นี้.  ,neutral
193,193,พม.เชิดชูอาสาสมัครและองค์การทางสังคมดีเด่น  ,https://www.dailynews.co.th/politics/578364,2017-06-07T14:01:38.305Z,พม.เชิดชูอาสาสมัครและองค์การทางสังคมดีเด่น 311 คน ประจำปี 2559 สืบสานปณิธานสมเด็จย่า   ,เมื่อวันที่ 7 มิ.ย.ที่โรงแรมปริ๊นซ์พาเลซ มหานาค กรุงเทพฯ นายไมตรี อินทุสุต ปลัดกระทรวง การพัฒนาสังคมและความมั่นคงของมนุษย์ (พม.) เป็นประธานในพิธีประกาศเกียรติคุณอาสาสมัครดีเด่น และองค์การที่มีกิจกรรมทางสังคมดีเด่น ประจำปี 2559 เพื่อประกาศเกียรติคุณเชิดชูเกียรติอาสาสมัครและองค์การที่มีกิจกรรมทางสังคมดีเด่น และเผยแพร่ผลงานให้เป็นที่ประจักษ์แก่สาธารณชน โดยมีผู้ได้รับประกาศเกียรติคุณในครั้งนี้ ได้แก่ อาสาสมัครดีเด่น จำนวน 286 คน และองค์การที่มีกิจกรรมทางสังคมดีเด่น จำนวน 25 องค์การ รวมทั้งสิ้นจำนวน 311 คน   นายไมตรี กล่าวอีกว่า ทั้งนี้เนื่องจากคณะรัฐมนตรีมีมติเมื่อวันที่ 12 พ.ย. 2528 กำหนดให้วันที่ 21 ต.ค.ของทุกปีซึ่งเป็นวันคล้ายวันพระราชสมภพสมเด็จพระศรีนครินทราบรมราชชนนี เป็นวันสังคมสงเคราะห์แห่งชาติ เนื่องจากพระองค์ทรงอุทิศพระวรกาย มิได้ทรงเห็นแก่ความเหนื่อยยาก ด้วยพระราชปณิธานอันมุ่งมั่นที่ว่า “ประโยชน์ของเพื่อนมนุษย์เป็นกิจที่หนึ่ง ผลประโยชน์ส่วนตัวเป็นกิจที่สอง” ด้วยเหตุนี้กรมพัฒนาสังคมและสวัสดิการ (พส.) ร่วมกับสภาสังคมสงเคราะห์แห่งประเทศไทย ในพระบรมราชูปถัมภ์ ดำเนินการคัดเลือกอาสาสมัครดีเด่นองค์การที่มีกิจกรรมสังคมดีเด่น และจัดพิธีประกาศเกียรติคุณอาสาสมัครดีเด่น และองค์การที่มีกิจกรรมทางสังคมดีเด่น อย่างต่อเนื่องเป็นประจำทุกปี.,neutral
194,194,ชวนคนไทยในต่างแดนประดิษฐ์ดอกไม้จันทน์ ,https://www.dailynews.co.th/politics/578558,2017-06-08T12:00:12.671Z,กต.จัดเตรียมพิธีถวายดอกไม้จันทน์ในต่างประเทศคืบหน้า พร้อมชวนคนไทยในต่างแดนร่วมประดิษฐ์ดอกไม้จันทน์  ,เมื่อวันที่ 8 มิ.ย. ที่กระทรวงการต่างประเทศ  น.ส.บุษฎี สันติพิทักษ์ อธิบดีกรมสารนิเทศและโฆษกกระทรวงการต่างประเทศ แถลงว่า กระทรวงการต่างประเทศได้รับมอบหมายจากคณะอำนวยการจัดงานพระราชพิธีถวายพระเพลิงพระบรมศพพระบาทสมเด็จพระปรมินทรมหาภูมิพลอดุลยเดช ซึ่งมีนายกรัฐมนตรีเป็นประธานกรรมการ ให้เป็นหน่วยงานหลักในการจัดพิธีถวายดอกไม้จันทน์ในต่างประเทศ โดยมีนางบุษยา มาทแล็ง ปลัดกระทรวงการต่างประเทศ เป็นหัวหน้า และคณะทำงาน ซึ่งได้สั่งการให้สถานเอกอัครราชทูตไทย และสถานกงสุลใหญ่ไทยทั่วโลกจัดเตรียมสถานที่ พิธีการ รวมถึงจัดนิทรรศการเกี่ยวกับพระราชประวัติและพระราชกรณียกิจด้านการเจริญพระราชไมตรีกับต่างประเทศของพระบาทสมเด็จพระปรมินทรมหาภูมิพลอดุลยเดชบรมนาถบพิตร ในบริเวณพิธีถวายดอกไม้จันทน์ เพื่อเปิดโอกาสให้ชุมชนไทยในต่างประเทศได้ร่วมแสดงความจงรักภักดีและถวายความอาลัยแด่พระบาทสมเด็จพระปรมินทรมหาภูมิพลอดุลยเดชบรมนาถบพิตรเป็นครั้งสุดท้าย  น.ส.บุษฎี กล่าวอีกว่า สำหรับสถานที่ในการจัดพิธีถวายดอกไม้จันทน์ในต่างประเทศ คือ สถานเอกอัครราชทูตไทยและสถานกงสุลใหญ่ไทยประจำแต่ละประเทศ และพื้นที่สำหรับในประเทศที่มีชุมชนไทยขนาดใหญ่ เช่น สหรัฐอเมริกาออสเตรเลีย เป็นต้น พิธีถวายดอกไม้จันทน์จะจัดขึ้นที่วัดไทยเป็นหลัก เพื่ออำนวยความสะดวกแก่ประชาชน อาทิ สถานเอกอัครราชทูตไทย ณ กรุงวอชิงตัน ประเทศสหรัฐอเมริกา กำหนดจัดพิธีฯ ที่วัดไทยกรุงวอชิงตัน ดี.ซี. สถานกงสุลใหญ่ไทย ณ นครลอสแอนเจลิส กำหนดจัดพิธีฯ ที่วัดไทยลอสแอนเจลิส สถานกงสุลใหญ่ไทย ณ นครนิวยอร์ก กำหนดจัดพิธีฯ ที่วัดวชิรธรรมปทีป ลองไอซ์แลนด์ นครนิวยอร์ก สถานกงสุลใหญ่ ณ นครชิคาโก กำหนดจัดพิธีฯ ที่วัดธัมมาราม นครชิคาโก สถานกงสุลใหญ่ไทย ณ นครซิดนีย์ กำหนดจัดพิธีฯ ร่วมกับวัดไทยทั้ง 5 วัด ในรัฐนิวเซาธ์เวลส์  สำหรับประเทศอิสราเอลซึ่งมีคนไทยไปทำงานเป็นจำนวนมากนั้น สถานเอกอัครราชทูตไทย ณ กรุงเทลอาวีฟ ได้เตรียมการจัดพิธีฯ ที่สถานเอกอัครราชทูตไทยฯ และในจังหวัดอื่นๆของอิสราเอล รวม 10 แห่ง เพื่ออำนวยความสะดวกให้คนไทยในทุกภาคของอิสราเอล น.ส.บุษฎี กล่าวว่า การดำเนินการทั้งหมดเป็นไปตามแนวทางของคณะกรรมการอำนวยการจัดงานพระราชพิธีถวายพระเพลิงพระบรมศพฯ ที่เน้นความเรียบง่าย สมพระเกียรติ และให้ชุมชนไทยได้มีส่วนร่วม โดยสถานเอกอัครราชทูตไทยและสถานกงสุลใหญ่ไทยบูรณาการความร่วมมือกับทีมประเทศไทย นักธุรกิจ และชุมชนไทย เพื่อให้การจัดพิธีในครั้งนี้เป็นการผนึกพลังความร่วมมือของภาคส่วนต่างๆ และเป็นจุดศูนย์รวมของประชาชนไทยในต่างแดน นอกจากนี้ สถานเอกอัครราชทูตไทยและสถานกงสุลใหญ่ไทยหลายแห่ง อาทิ สถานเอกอัครราชทูตไทย ณ กรุงลอนดอน ประเทศอังกฤษ  สถานเอกอัครราชทูต ณ กรุงเบอร์ลิน ประเทศเยอรมนี  สถานเอกอัครราชทูตไทย ณ กรุงโคเปนเฮเกน ประเทศเดนมาร์ก และสถานกงสุลใหญ่ไทย ณ นครโฮจิมินห์ ประเทศเวียดนาม ได้เริ่มจัดกิจกรรมจิตอาสาเชิญชวนชุมชนไทยมาร่วมประดิษฐ์ดอกไม้จันทน์สำหรับพิธีดังกล่าวแล้ว โดยยึดแนวทางของรัฐบาลที่ให้ชุมชนไทยมีส่วนร่วมและใช้วัสดุอุปกรณ์ที่หาได้ในท้องถิ่น.  ,neutral
195,195,"""บิ๊กตู่""ปัดเซตซีโร่หวังสืบทอดอำนาจ ",https://www.dailynews.co.th/politics/578173,2017-06-06T14:06:36.370Z,'บิ๊กตู่' ปัดเซตซีโร่ “กกต.-ป.ป.ช.”หวังสืบทอดอำนาจ   ชี้เหมาะสมแล้วให้มท. รวบรวมคำถาม 4 ข้อ หวังปชช.รู้เท่าทันทางการเมือง สร้างหลักคิดประชาธิปไตย,เมื่อวันที่ 6 มิ.ย. ที่ทำเนียบรัฐบาล พ.อ.หญิงทักษดา สังขจันทร์ ผู้ช่วยโฆษกประจำสำนักนายกรัฐมนตรี แถลงภายหลังการประชุมคณะรัฐมนตรี(ครม.) ถึงคำชี้แจงพล.อ.ประยุทธ์ จันทร์โอชา นายกรัฐมนตรี ต่อประเด็นคำถามสื่อมวลชนกรณีการเซตซีโร่ คณะกรรมการการเลือกตั้ง (กกต.) คณะกรรมการป้องกันและปราบปรามการทุจริตแห่งชาติ (ป.ป.ช.) ที่ฝ่ายการเมืองบางกลุ่มมองว่า เป็นความพยายามสืบทอดอำนาจ ว่า ไม่ทราบมองในแง่การสืบทอดอำนาจได้อย่างไร กกต. มีหน้าที่ในการจัดการเลือกตั้ง เมื่อประชาชนมาใช้สิทธิ ก็ไม่สามารถไปเปลี่ยนแปลงคะแนนเสียงได้ อย่างไรก็ตามไม่ว่าใครก็ทำให้มีการสืบทอดอำนาจไม่ได้ พ.อ.หญิงทักษดา กล่าวอีกว่า นายกฯยังตอบคำถามถึงกรณีแนวทางการรวบรวมคำถาม 4 ข้อ โดยให้กระทรวงมหาดไทยรวบรวมคำตอบจากประชาชน ว่า เป็นเรื่องที่เหมาะสมแล้ว เพราะเป็นการรับฟังความคิดเห็นจากประชาชนโดยตรง ซึ่งมีวัตถุประสงค์ให้สังคม และประชาชนเรียนรู้เท่าทันทางการเมือง สร้างหลักคิดเรื่องประชาธิปไตย และการเลือกตั้งให้สอดคล้องกันสถานการณ์ปัจจุบัน แก้ไขปัญหาในอดีตวางรากฐานรัฐบาลในอนาคต เมื่อมีการเลือกตั้งก็จะไม่มองเรื่องการสืบทอดอำนาจ.,yellow
196,196,"""มาร์ค""ชงเปลี่ยนคำถาม""มีอะไรบ้างที่อยากให้นายกฯ-คสช.ทำก่อนลต."" ",https://www.dailynews.co.th/politics/577269,2017-06-03T22:17:21.642Z,'มาร์ค'ชงเปลี่ยนคำถาม'บิ๊กตู่'มีอะไรบ้างที่อยากให้นายกฯ-คสช.ทำก่อนลต.”  โต้ 'อลงกรณ์' ปลุกกระแส 1 พรรค 2 แนวคิด ย้ำ “กปปส.-ปชป.”ไม่มีปัญหา,เมื่อวันที่ 1 มิ.ย.นายอภิสิทธิ์ เวชชาชีวะ หัวหน้าพรรคประชาธิปัตย์  กล่าวถึง 4 คำถามของพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) ว่า อยากช่วยเปลี่ยน 4 คำถามของนายกฯ ให้เป็น 1 คำถามที่ไม่เป็นปัญหา ถ้าบอกว่าต้องการคำตอบเพื่อไปพิจารณาว่าจะทำอะไร คำถามนี้น่าจะเหมาะที่สุด คือ “มีอะไรบ้างที่อยากให้นายกฯ และ คสช. ทำก่อนการเลือกตั้ง เพื่อให้เรามั่นใจได้ว่า หลังเลือกตั้งเราได้ธรรมาภิบาล” คำถามแบบนี้ คสช.จะได้ทราบว่าเรื่องนี้ยากอย่างไร และการที่ยาก คนจะได้เข้าใจว่าเรื่องแบบนี้จะต้องทำสำเร็จเร็ว หรือทำสำเร็จแน่นอน แต่เป้าหมายคือ ทำอย่างไรให้ธรรมาภิบาลเกิด  ทั้งหลังเลือกตั้งและก่อนเลือกตั้ง เพราะเราก็เห็นว่าการไม่มีธรรมาภิบาลก่อนหน้านี้คือส่วนหนึ่งของความล้มเหลวของบ้านเมือง เพราะฉะนั้นเป้าหมายก็ควรมาช่วยกันคิดว่าจะทำอย่างไร เพราะการเลือกตั้งกับธรรมาภิบาล ไปถามอยู่ในคำถามเดียวกัน เป็นคำถามที่ผิดฝาผิดตัว นายอภิสิทธิ์ กล่าวถึงนายอลงกรณ์ พลบุตร รองประธานสภาขับเคลื่อนการปฏิรูปประเทศ(สปท.) คนที่ 1 และอดีตรองหัวหน้าพรรคประชาธิปัตย์ ให้ความเห็นต่อกรณีการกลับมาของกปปส.จะทำให้เกิดภาวะ 1 พรรค 2 แนวคิด ว่า ได้คุยกับกลุ่มกปปส.แล้ว ซึ่งเขาเข้าใจดีและเรามีเป้าหมายตรงกัน ดังนั้นจึงไม่มีปัญหา เมื่อกปปส.กลับมาทำงานกับพรรคประชาธิปัตย์ก็จะยึดถือแนวทางของพรรคประชาธิปัตย์  ทุกคนก็มีความสบายใจว่าเราจะผนึกกำลังกันแล้วเดินหน้าทำงานกัน  นายอภิสิทธิ์ กล่าวอีกว่า สำหรับแนวคิดนายพิชัย รัตตกุล อดีตหัวหน้าพรรค เสนอให้ 4 พรรคการเมืองใหญ่จับมือกันต่อสู่กับทหารนั้น  พรรคการเมืองที่จะรวมกันต้องดูในเรื่องของนโยบาย และสำคัญกว่านั้นคือเรื่องอุดมการณ์ว่าไปด้วยกันได้หรือไม่ การไปบังคับให้พรรคการเมืองที่อุดมการณ์ไม่ตรงกันจับมือเพื่อตั้งรัฐบาล คนจะมองว่าเป็นเรื่องผลประโยชน์มากกว่า ดังนั้นแนวคิดของนายพิชัย ควรจะเสนอว่าเมื่อสภาผู้แทนราษฎรรวมกันได้ 250 เสียงขึ้นไปควรให้สิทธิ์เขาในการจัดตั้งรัฐบาล โดยคำนึงถึงพื้นฐานของนโยบายและอุดมการณ์ที่ตรงกัน   นายอภิสิทธิ์ กล่าวต่อว่าในกรณีไม่สามารถจัดตั้งรัฐบาลได้นั้น สิ่งที่พยายามจะบอก คือ ถ้า 250 เสียงในสภาผู้แทนราษฎรจับกันได้  ส่วน 250 เสียงของวุฒิสภา ไม่ควรที่จะมาขัดขวาง เพราะบางทีส.ว.อาจจะใช้วิธีไม่ยอมลงคะแนนให้เลยเพื่อไม่ให้ถึง 376 เสียง ซึ่งถ้าทำแบบนั้นคิดว่าเป็นการนำส.ว.ที่มาจากการแต่งตั้งมาเผชิญหน้ากับเสียงข้างมากที่มาจากการเลือกตั้ง ในทางตรงกันข้ามถ้าสภาผู้แทนราษฎรเลือกกันเองไม่ได้ ก็เป็นอีกเรื่องหนึ่งที่ทางส.ว.จะมีสิทธิ์ในการลงคะแนนว่าจะเอาอย่างไร  ถ้าหากว่ารัฐบาลจับกันได้เกิน 250 เสียง และมีปัญหาในเรื่องธรรมาภิบาล ควรให้เป็นเรื่องของกลไกตามรัฐธรรมนูญ ที่จะต้องเข้ามาจัดการ และเชื่อว่าเมื่อถึงจุดหนึ่งที่รัฐบาลไม่มีธรรมาภิบาล ประชาชนจะแสดงออกตามที่รัฐธรรมนูญให้สิทธิ์ไว้ คือเป็นกลไกการตรวจสอบถ่วงดุล.  ,red
197,197,'พท.-ปชป.'หวั่นโละกกต.กระทบเลือกตั้งปี 61 ,https://www.dailynews.co.th/politics/577681,2017-06-03T17:25:22.582Z,“วิรัตน์”จี้กมธ.ฯแจงให้ชัดเซตซีโร่กกต.ยกชุด ฟาก“สามารถ”ชี้โละกกต.ทั้งหมดเหมือนเปลี่ยนม้ากลางศึก ด้าน“จุรินทร์”แนะถ้าโละต้องเร่งจัดคนใหม่ให้ทันลต.ปี61,เมื่อวันที่ 3 มิ.ย. นายวิรัตน์ กัลยาศิริ หัวหน้าทีมกฎหมายพรรคประชาธิปัตย์ กล่าวถึงกรณีที่คณะกรรมาธิการ(กมธ.)วิสามัญพิจารณาร่างพ.ร.ป.คณะกรรมการการเลือกตั้ง เสนอให้มีการเซตซีโร กกต.ว่า หากกมธ.ฯจะเซตซีโร กกต. ทั้ง 5คนก็ควรออกมาชี้แจงว่าเหตุผลที่ต้อง เซตซีโร่คืออะไร และกกต.ใน 5คนนี้มีใครบ้างที่ขาดคุณสมบัติ ส่วนกกต.ที่มีคุณสมบัติครบแต่ไม่ให้ทำหน้าที่ต่อก็ต้องชี้แจงเหตุผลให้ชัด แต่สิ่งที่ต้องระวังที่สุดคือไม่ให้ กกต.ที่เป็นร่างทรงของพรรคการเมืองเข้ามาทำหน้าที่ ทั้งนี้หากให้กกต.พ้นหน้าที่ทั้งชุด แล้วใครจะสานงานต่อเพราะการเตรียมการเลือกตั้งในปี 61 เป็นระยะเวลาที่ไม่นานสำหรับกกต. จึงอยากถามว่าจะแก้ปัญหาตรงนี้อย่างไร ส่วนองค์กรอิสระอื่นๆควรจะต้องถูกเซตซีโรไปด้วยหรือไม่ ขึ้นอยู่กับสภาพปัญหาและความเป็นจริงของแต่ละองค์กร ด้านนายสามารถ แก้วมีชัย อดีตส.ส.เชียงราย พรรคเพื่อไทย ในฐานะคณะทำงานติดร่างรัฐธรรมนูญของพรรคเพื่อไทย กล่าวถึงการเซ็ตซีโร่คณะกรรมการการเลือกตั้ง(กกต.)ชุดปัจจุบันว่า ถ้าเป็นไปได้ไม่ควรที่จะเซ็ต กกต.ชุดปัจจุบันแล้วสรรหาใหม่ทั้งหมด แต่ควรให้กกต.เดิมที่เข้าใจระบบและปัญหาในการทำงานได้ทำหน้าที่ต่อไปก่อนจนครบวาระ ยกเว้นบางคนที่มีปัญหาเรื่องคุณสมบัติตามที่รัฐธรรมนูญกำหนดไว้ก็เป็นอีกเรื่องหนึ่ง การไปโละทั้งหมด เหมือนเปลี่ยนม้ากลางศึก ซึ่งจะทำให้เกิดปัญหาลำบากกว่าเดิม ที่ให้เหตุผลว่ากกต.มีอำนาจมาก จึงต้องเซ็ตซีโร่เลือกคนใหม่เข้ามานั้นไม่ใช่เหตุผลที่ถูกทั้งหมด หากยังเดินหน้าจะทำก็ต้องพิจารณาให้ดี อย่าทำอะไรจนสังคมเกิดความสงสัยว่าที่มีการเซ็ตซีโร่เพื่อต้องการเปลี่ยนเอาพวกนั้นพวกนี้เข้ามากำกับดูแลหรือไม่ ส่วนที่ผ่านมาที่กกต.ไม่สามารถแก้ปัญหาได้นั้น จะไปโทษว่ากกต.ไม่ทำงานอย่างเดียวก็ไม่ได้ จะต้องดูส่วนอื่นประกอบด้วย ขณะที่นายจุรินทร์ ลักษณวิศิษฏ์ รองหัวหน้าพรรคประชาธิปัตย์ กล่าวถึงกรณีคณะกรรมาธิการ(กมธ.)วิสามัญพิจารณาร่างพ.ร.ป.คณะกรรมการการเลือกตั้ง เสนอให้มีการเซตซีโร่ กกต.ว่า ถ้ากกต.มีทั้งคนใหม่และคนเก่ามาผสมกันก็จะช่วย ให้ได้ทั้งคนที่มีประสบการณ์เดิมและคนใหม่ที่เข้ามาเพิ่มเติมก็น่าจะเป็นประโยชน์ และถ้าสมมติว่าจะมีการเซตซีโร่ทั้งหมดโดยเอาคนใหม่มาทั้งหมดก็ต้องเร่งจัดการ เพื่อให้คนใหม่ได้เข้ามาเตรียมการ และจัดการเลือกตั้งที่จะเกิดขึ้นในปี 61.  ,yellow
198,198,กรมชลฯทุ่มงบกว่า8หมื่นล้านหนุนศก.พิเศษตะวันออก ,https://www.dailynews.co.th/politics/578124,2017-06-06T12:07:58.124Z,"กรมชลประทานทุ่มงบกว่า 80,000 ล้าน หาแหล่งน้ำสนับสนุนโครงการระเบียงเศรษฐกิจพิเศษภาคตะวันออก เพิ่มปริมาณความจุอ่างเก็บน้ำ 6 แห่ง สร้างใหม่อีก 4 แห่ง เล็งผันน้ำจากเขื่อนสตึงนัม กัมพูชา ดึงน้ำลงเขื่อนประแสร์ รองรับการใช้น้ำภายใน20ปี  ","เมื่อวันที่ 6 มิ.ย. นายสมเกียรติ ประจำวงษ์ รองอธิบดีกรมชลประทาน  เปิดเผยว่ากรมชลฯเตรียมเพิ่มประสิทธิภาพแหล่งน้ำ ในพื้นที่ 4 จังหวัดชายฝั่งทะเลตะวันออก คือ ฉะเชิงเทรา ชลบุรี ระยอง และจันทบุรี เพื่อสนับสนุนโครงการพัฒนาระเบียงเศรษฐกิจพิเศษภาคตะวันออก (EEC )   ซึ่งมีความต้องการใช้น้ำเพิ่มขึ้นภายใน20ปี สำหรับอุตสาหกรรม ท่องเที่ยว การเกษตร สูงถึง 1,200 ล้านลบ.ม.ต่อปี จากในปัจจุบันภาคตะวันออกมีแหล่งกักเก็บน้ำทั้งขนาดใหญ่ กลางและเล็ก กักเก็บน้ำได้รวมกัน ประมาณ2,337 ล้าน ลบ.ม. หรือคิดเป็นเพียงร้อยละ 9.5 ของปริมาณน้ำท่าในธรรมชาติเท่านั้น  ในขณะที่มีความต้องการใช้น้ำในทุกภาคส่วนประมาณ 19,585 ล้านลูกบาศก์เมตร (ลบ.ม.) ต่อปี   นายสมเกียรติ กล่าวว่า แผนการพัฒนาและเพิ่มประสิทธิภาพแหล่งน้ำในระยะ 5 ปีแรก เพิ่มความจุของอ่างเก็บน้ำ 6 แห่ง อ่างฯคลองใหญ่ อ่างฯหนองปลาไหล อ่างฯคลองสียัด  อ่างฯหนองค้อ อ่างฯบ้านบึง และ อ่างฯมาบประชัน ซึ่งจะสามารถกักเก็บน้ำเพิ่มขึ้น รวม 84 ล้าน ลบ.ม. ใช้เงินลงทุน 1,190 ล้านบาท และสร้างอ่างฯแห่งใหม่ในพื้นที่ลุ่มน้ำวังโตนด 4 แห่ง  ได้แก่ อ่างฯคลองพะวาใหญ่ อ่างฯคลองหางแมว และ อ่างฯคลองวังโตนด  มีความจุรวมกัน 308.5 ล้าน ลบ.ม.โดย อ่างฯคลองประแกด ขณะนี้อยู่ระหว่างดำเนินการก่อสร้าง คาดว่าจะแล้วเสร็จในเร็วๆนี้  อ่างฯคลองพะวาใหญ่ และอ่างฯคลองหางแมว จะเริ่มก่อสร้างปี 2561 ส่วนอ่างฯคลองวังโตนด กำลังดำเนินการศึกษาความเหมาะสมและผลกระทบสิ่งแวดล่้อม ( EHIA)  คาดว่าจะสามารถก่อสร้างได้ในปี 2563    พร้อมทั้งจะมีการสร้างท่อผันน้ำจากคลองวังโตนดมายังอ่างฯประแสร์ จ.ระยอง  โดยจะผันน้ำส่วนเกินในฤดูฝนมาไว้ที่อ่างฯประแสร์ เพื่อใช้ในการอุปโภคบริโภคและอุตสาหกรรม  60 ล้าน ลบ.ม./ปี และสามารถเพิ่มเป็น 100 ล้านลบ.ม./ปีได้ในอนาคต คาดว่าจะใช้เงินลงทุนอีกประมาณ 2,493 ล้านบาท  ซึ่งไม่รวมอ่างฯคลองประแกดที่กำลังดำเนินการก่อสร้าง รองอธิบดีกรมชลประทาน กล่าวอีกว่า แผนในอนาคตอีก 10 ปี มีแผนการผันน้ำจากประเทศเพื่อนบ้านที่ดำเนินการร่วมกับการพัฒนาด้านพลังงาน  โดยผันจากเขื่อนสตึงนัมประเทศกัมพูชา มายังอ่างฯประแสร์  เพื่อนำมาใช้ในการอุปโภคบริโภคและอุตสาหกรรมในพื้นที่ EEC  จำนวน 300 ล้านลบ.ม.ต่อปี คาดว่าจะใช้วงเงินลงทุนจากการประเมินเบื้องต้นรวมทั้งหมดประมาณ 74,000 ล้านบาท ซึ่งสามารถรองรับความต้องการในอีก 20 ปีข้างหน้าได้ อย่างไรก็ตาม ในระยะเร่งด่วนการแก้ไขปัญหาขาดแคลนน้ำ  ในบางพื้นที่กรมชลประทานได้นำระบบสูบน้ำกลับมาใช้    โดยได้ทำการการปรับปรุงระบบสูบน้ำท้ายอ่างฯหนองปลาไหลกลับไปเก็บไว้ในอ่างฯ ได้ปีละ 5 ล้าน ลบ.ม. และการสูบน้ำจากคลองสะพานไปเก็บไว้ในอ่างฯ ประแสร์ปีละ 10 ล้านลบ.ม. ใช้วงเงิน 710 ล้านบาท คาดว่าสามารถดำเนินการได้ในปี 2561 นายสมเกียรติ กล่าวต่ออีกว่า สำหรับปัญหาน้ำท่วมในพื้นที่ 3 จังหวัด EEC   เป็นอีกปัญหาหนึ่งที่กรมชลประทานได้ดำเนินการป้องกันแก้ไขควบคู่กับการวางแผนจัดหาแหล่งน้ำเพราะเป็นอีกปัญหาหนึ่งที่สร้างความเสียหายให้ระบบเศรษฐกิจเป็นมูลค่าจำนวนไม่น้อย โดยเฉพาะในพื้นที่ อ.เมือง จ.ระยอง ซึ่งเกิดจากปริมาณน้ำหลากจากคลองทับมาที่ไหลผ่านตัวเมืองเนื่องจากลำน้ำแคบ มีเป็นลักษณะเป็นคอขวด และที่ อ.พนัสนิคม จ.ชลบุรีที่เป็นพื้นท่ีอุตสาหกรรม ซึ่งเกิดจากน้ำหลากที่มา จากคลองท่าลาด และคลองหลวง ประกอบกับความสามารถการในระบายน้ำต่ำ เนื่องจากการเปลี่ยนแปลงการใช้ท่ีดิน มีส่ิงกีดขวางทางน้ำต่าง ๆเกิดขึ้นมากมาย   ซึ่งสามารถแก้ปัญหาได้โดย การสร้างประตูระบายน้ำ  สร้างระบบสูบน้ำที่มีประสิทธิภาพ ท่อระบายน้ำหลาก  เป็นต้น ใช้เงินลงทุน 2,225 ล้านบาท คาดว่าจะสามารถดำเนินการได้ในปี 2561.",neutral
199,199,"ยัน""ดีเอสไอ"" ยังลุยหาตัว ""ธัมมชโย"" ",https://www.dailynews.co.th/politics/577101,2017-06-03T22:05:57.648Z,“ผอ.สำนักพุทธฯ” ลั่น “ดีเอสไอ” ยังลุยหาตัว “ธัมมชโย” ยันเรื่องไม่เงียบ ขณะที่ “วัดพระธรรมกาย”บรรยากาศเรียบร้อยไม่มีเคลื่อนไหว  ,เมื่อวันที่ 31 พ.ค. ที่ทำเนียบรัฐบาล พ.ต.ท.พงศ์พร พราหมณ์เสน่ห์ ผอ.สำนักงานพระพุทธศาสนาแห่งชาติ (พศ.) กล่าวถึงความคืบหน้าการติดตามจับกุมตัวพระธัมมชโย อดีตเจ้าอาวาสวัดพระธรรมกาย ว่า ถ้าอยู่ในประเทศไทยก็ติดตามได้ แต่ถ้าสืบแล้วยังไม่เห็นร่องรอย ก็ต้องมาดูอีกทีว่ายังอยู่หรือไม่ ซึ่งตอนนี้ตนยังตอบไม่ได้ เพราะยังไม่พบร่องรอย ต้องถามจากกรมสอบสวนคดีพิเศษ (ดีเอสไอ) หากตนพูดมากไปจะไม่เหมาะสม เพราะเป็นงานในทางลับ พูดไปใครจะอยู่ให้จับ ทั้งนี้ในส่วนงานสืบสวนยังเดินหน้าอยู่ ไม่ได้เงียบไป แต่อยู่ที่ว่าช้าหรือเร็ว  เมื่อถามถึงเรื่องการแต่งตั้งเจ้าอาวาสวัดพระธรรมกาย พ.ต.ท.พงศ์พร กล่าวว่า เรายังไม่ได้ดำเนินการ แต่จะมีรักษาการเจ้าอาวาส โดยมีคณะทำงานที่มีเจ้าคณะจังหวัดปทุมธานีคอยกำกับดูแลเป็นหลัก อย่างไรก็ตาม สถานการณ์ภายในวัดพระธรรมกายขณะนี้ยังเรียบร้อยดี ไม่มีการเคลื่อนไหวใดๆ และไม่มีเจ้าหน้าที่ทหารและตำรวจภายในวัด แต่จะมีที่กองอำนวยการร่วม (กอร.)บริเวณด้านหน้าวัดเท่านั้น.   ,neutral
200,200,"""สมชัย""แขวะปลาสองน้ำหรือก.ม.สองมาตรฐาน  ",https://www.dailynews.co.th/politics/578098,2017-06-06T08:00:14.445Z,'สมชัย'แขวะปลาสองน้ำหรือกฎหมายสองมาตรฐาน ชี้ทุกองค์อิสระมีวาระกรรมการไม่เท่ากัน สอนมวยการทำงานอยู่ที่ความสามารถไม่ใช่ที่มา   ,เมื่อวันที่ 6 มิ.ย. นายสมชัย ศรีสุทธิยากร กรรมการการเลือกตั้ง โพสต์ข้อความผ่านเฟ๊ซบุ๊กส่วนตัว ถึงกรณีการเซตซีโร่ กกต.ว่า ทุกที่ล้วนมีปลาสองน้ำ ตรรกะปลาสองน้ำ ออกมาจากปากคนอย่างน้อย 3 คน คือ  นายมีชัย ฤชุพันธ์ ประธานกรรมการร่างรัฐธรรมนูญ(กรธ.)  นายตวง อันทะไชย. ประธานกรรมาธิการร่างรัฐธรรมนูญ(กมธ.) และนายวิษณุ เครืองาม รองนายกรัฐมนตรี ว่า เหตุผลในการเซตซีโร่ กกต.ชุดนี้ แต่ภาวะปลาสองน้ำ ไม่ใช่ภาวะที่เกิดขึ้นกับองค์กรอิสระ กกต.เพียงองค์กรเดียว เพราะตุลาการศาลรัฐธรรมนูญ  จะครบวาระ 5 คน ใน 9 คน โดย 5 คนใหม่ที่จะมา ก็มาภายใต้คุณสมบัติใหม่นี่คือ ปลาสองน้ำ  นายสมชัย กล่าวอีกว่า ส่วนคณะกรรมการป้องกันและปราบปรามการทุจริตแห่งชาติ (ป.ป.ช.) หากยึดตามคุณสมบัติใหม่ จะมี ปปช.ปัจจุบันพ้นจากตำแหน่ง 8 ใน 9 คน. สรรหามาใหม่ 8 คน คนเดิม 1 คน นี่ก็คือปลาสองน้ำ ซึ่งทุกองค์กรอิสระ วาระการดำรงตำแหน่งเป็นวาระเฉพาะตัว การเข้าและออกจึงไม่จำเป็นต้องพร้อมกันซึ่งนี่คือปลาสองน้ำ ดังนั้นการทำงานให้ประสบความสำเร็จ จึงมิใช่เรื่องของที่มาด้วยคุณสมบัติ หรือวาระการดำรงตำแหน่ง แต่อยู่ที่ความสามารถในการทำงานเป็นทีม กล้าตัดสินใจ และดำรงความเป็นอิสระ มิได้อยู่ภายใต้อาณัติของฝ่ายการเมือง การออกกฎหมายต้องคำนึงถึงหลักการ มิใช่คำนึงถึงตัวบุคคล ดังนั้นควรพูดให้ตรงว่า เป็นปลาสองน้ำ หรือออกกฎหมายสองมาตรฐาน.  ,red
201,201,นายกฯลั่นปรองดองต้องมีความเข้าใจ-ไว้ใจ ,https://www.dailynews.co.th/politics/577506,2017-06-03T18:35:04.340Z,'บิ๊กตู่' ลั่นปรองดองในพจนานุกรมตัวเอง ไม่ใช่ลบล้างความขัดแย้งทางการเมือง แต่ต้องมีความเข้าใจและไว้ใจ  ,"เมื่อเวลา 20.15 น. วันที่ 2 มิ.ย. พล.อ.ประยุทธ์ จันทร์โอชา นายกรัฐมนตรี และหัวหน้าคณะรักษาความสงบแห่งชาติ(คสช.) กล่าวผ่านรายการ ""ศาสตร์พระราชา สู่การพัฒนาอย่างยั่งยืน""ตอนหนึ่งว่า การบริหารราชการแผ่นดินของรัฐบาลและคสช. ที่ผ่านมาเป็นเรื่องน่ายินดี ได้รับรายงานว่ามีความสอดคล้องกับคำแนะนำของธนาคารโลก เรื่องการพัฒนาประเทศอย่างมีระบบ ที่รัฐบาลกำลังดำเนินการอยู่ ถือว่ามาถูกทางโดยเน้น 4 มาตรการหลัก อาทิการสนับสนุนผู้มีรายได้น้อยด้วยการพัฒนาคุณภาพการศึกษาและทักษะให้กับแรงงานทั้งระบบ การเสริมสร้างขีดความสามารถให้กับองค์กรภาครัฐ เพื่อให้การปฏิรูปประเทศบรรลุผลสำเร็จ ทั้งนี้การทำงานของรัฐบาลให้สัมฤทธิ์ผล ต้องติดตามประเมินผลอย่างต่อเนื่อง ที่สำคัญคือความเข้าใจและความร่วมมือจากทุกภาคส่วน  ""ความปรองดองในพจนานุกรมของผม ไม่ได้หมายความเพียงการลบล้างความขัดแย้งทางการเมือง และการแบ่งฝักแบ่งฝ่ายในอดีต แต่ครอบคลุมไปถึง การขจัดเงื่อนไขประเด็นปัญหาข้อสงสัยข้อกังวลใจในโครงการต่างๆ ตามนโยบายรัฐบาล จนนำไปสู่ความเข้าใจ ไว้ใจ ร่วมมือ หรือ การมีส่วนร่วม ตามเจตนารมณ์ของรัฐธรรมนูญ ให้สามารถขับเคลื่อนและพัฒนาประเทศต่อไปได้ โดยปราศจากการต่อต้าน ความขัดแย้ง และมีผลประโยชน์ของส่วนรวมและประเทศชาติเป็นที่ตั้ง ขอให้กระทรวงมหาดไทย และหน่วยงานที่เกี่ยวข้องต่างๆ สร้างภูมิปัญญาท้องถิ่น โดยนำเยาวชน นักเรียน นิสิต นักศึกษา ไปร่วมกันทำงานในพื้นที่ศึกษาเรียนรู้ร่วมกันให้ได้ ให้เกิดความรักความสามัคคีไปได้ด้วยกัน""พล.อ.ประยุทธ์ กล่าว.  ",yellow
202,202,"""พิชัย"" เชื่อปชช.คิดถึง ""ทักษิณ"" ",https://www.dailynews.co.th/politics/578882,2017-06-10T23:07:27.943Z,'พิชัย' เชื่อปชช.คิดถึง 'ทักษิณ' เหตุบริหารประเทศก้าวหน้า ขนาดสิงคโปร์ยังมองไทยเป็นคู่แข่ง ,เมื่อวันที่ 10 มิ.ย. นายพิชัย นริพทะพันธุ์ อดีตรมว.พลังงานและแกนนำพรรคเพื่อไทยด้านเศรษฐกิจ กล่าวกรณีโซเซียลมีเดีย โลว์ เลิฟเปิดให้ประชาชนโหวตอยากให้ใครมาบริหารประเทศ โดยผลปรากฎนายทักษิณ ชินวัตร อดีตนายกรัฐมนตรีได้คะแนนอันดับ 1ว่า ในช่วงที่นายทักษิณบริหารประเทศ ประชาชนจำได้ว่ามีการใช้จ่ายคล่องมือ อีกทั้งนายทักษิณสามารถแก้ไขปัญหาเศรษฐกิจได้โดยการชำระหนี้ไอเอ็มเอฟทำให้เศรษฐกิจกลับมาดีขึ้นและทำให้ประเทศมีความสามารถในการแข่งขันได้สูงขึ้น แม้กระทั้งประเทศสิงคโปร์ก็ยังมองไทยเป็นคู่แข่งคนสำคัญ นายพิชัย กล่าวอีกว่า นอกจากนี้นายทักษิณมีแนวทางการออกนโยบายที่ดีในทุกด้าน เพื่อให้ภาพใหญ่ของประเทศมีความเจริญและมั่นคง อย่างโครงการ 30 บาทรักษาทุกโรค กองทุนหมู่บ้าน สินค้าโอท็อป บ้านเอื้ออาทร สิ่งเหล่านี้ทำให้คนจำได้ ซึ่งใครที่ทำให้เศรษฐกิจดีประชาชนก็อยากให้คนนั้นกลับมา ดังนั้นเป็นสิ่งที่ทุกรัฐบาลควรนำไปปฏิบัติ เป็นทำสิ่งดีๆให้กับประชาชน.,red
203,203,'ปึ้ง'ขอ'บิ๊กตู่'ทำทุกอย่างให้ชัด สร้างความเชื่อมั่นในเวทีโลก ,https://www.dailynews.co.th/politics/577624,2017-06-03T18:42:01.002Z,“ปึ้ง” เมิน “บิ๊กตู่” พูดโชว์ผลงานแนะแก้ปัญหาสังคมดีกว่า จี้นายกฯ เปิดเผยทุกอย่างให้ชัดเจน ตรงไปตรงมา เชื่อพบ “ทรัมป์”  ถูกถามเรื่องการเมืองแน่ วอนเดินหน้าถูกทิศก่อนศก.ดิ่งเหวมากกว่านี้,เมื่อวันที่ 3 มิ.ย. นายสุรพงษ์ โตวิจักษณ์ชัยกุล อดีตรมว.ต่างประเทศและอดีตแกนนำพรรคเพื่อไทย กล่าวว่า ดูรายการของพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) เมื่อคืนที่ผ่านมา(2 มิ.ย.) พล.อ.ประยุทธ์พูดถึงการทำงาน 3 ปีของรัฐบาลว่าได้ทำอะไรไปแล้วบ้าง แต่ที่น่าเป็นห่วงขณะนี้คือปัญหาสังคมทั้งปัญหายาเสพติด อาชญากรรม ที่แพร่ระบาดเพิ่มมากขึ้นและมีความโหดเหี้ยมรุนแรงมากขึ้น ดังจะเห็นได้จากภาพข่าวตามสื่อที่รัฐบาลควรเร่งปราบปรามโดยเร็ว ส่วนปัญหาเศรษฐกิจก็เป็นเรื่องใหญ่ที่รัฐบาลต้องเร่งแก้ไข ทำความเข้าใจให้ถ่องแท้ นายสุรพงษ์ กล่าวอีกว่า ส่วนด้านการเมืองก็เป็นสำคัญเพราะจะต้องเดินตามรัฐธรรมนูญปี 60 อีกทั้งมีการเสนอให้พล.อ.ประยุทธ์ นั่งบริหารประเทศต่อไป ทั้งที่อำนาจอยู่ในมือประชาชนจะตัดสินใจเลือกใคร พรรคใดมาเป็นรัฐบาล จึงอยากขอให้พล.อ.ประยุทธ์ทำทุกอย่างให้ชัดเจน เปิดเผย ตรงไปตรงมา จะได้เกิดความเชื่อมั่นขึ้นในเวทีโลก และเมื่อไปพบประธานาธิบดีสหรัฐฯในเดือนก.ค.จะได้ตอบคำถามเขาได้เพราะเชื่อว่าคงเป็นคำถามแรกที่ประธานาธิบดีสหรัฐฯ คงจะถามพล.อ.ประยุทธ์ ทั้งนี้ประเทศไทยต้องรีบเดินไปข้างหน้าให้ถูกทิศทาง ก่อนที่เศรษฐกิจของเราจะแย่ไปกว่านี้ ต้องช่วยกันคิดเพื่อส่วนรวม ไม่ควรเห็นแก่ผลประโยชน์ของพวกพ้อง ทุกฝ่ายต้องเสียสละเพื่อบ้านเมืองและประชาชนกันได้แล้ว.  ,red
204,204,สนช.รุมแปรญัตติให้กกต.อยู่ต่อ ,https://www.dailynews.co.th/politics/576936,2017-06-03T22:00:08.807Z,สนช.ยังไม่ได้ข้อยุติปมร่างพ.ร.บ.กกต. เผยรอแปรญัตติจากสมาชิก 1 มิ.ย. นี้ พร้อมส่งข้อสรุปให้วิปสนช.พิจารณาก่อนประชุมใหญ่ 9 มิ.ย.     ,เมื่อวันที่ 30 พ.ค. ที่รัฐสภา พล.ท.พิศณุ พุทธวงศ์ โฆษกกรรมาธิการวิสามัญพิจารณาร่างพ.ร.บ.ประกอบรัฐธรรมนูญว่าด้วยคณะกรรมการการเลือกตั้ง กล่าวถึงความหน้าการพิจารณาร่างพ.ร.บ.ฉบับดังกล่าวว่า กมธ.เห็นด้วยตามคณะกรรมการร่างรัฐธรรมนูญ(กรธ.)ให้ยุบกกต.จังหวัด และให้ตั้งผู้ตรวจการเลือกตั้งมาทำหน้าที่แทนกกต.จังหวัด ส่วนประเด็นวาระการดำรงตำแหน่งของกกต.ชุดปัจจุบันที่บางคนอาจจะต้องสิ้นสภาพไปตามรัฐธรรมนูญปี 2560หรือไม่นั้น  กมธ.ยังไม่ได้ข้อยุติ ต้องรอการแปรญัตติจากสมาชิกสนช.12 คนที่ขอแปรญัตติประเด็นดังกล่าวในวันที่ 1 มิ.ย.นี้  พล.ท.พิศณุ กล่าวอีกว่า มีทั้งที่ขอแปรญัตติให้กกต.ชุดปัจจุบันทื่มีปัญหาเรื่องคุณสมบัติต้องพ้นสภาพการเป็นกกต.ทันทีตามรัฐธรรมนูญปี 2560 และแปรญัตติให้กกต.ชุดปัจจุบันอยู่ทำหน้าที่ต่อไปได้จนครบวาระ  แต่ผู้แปรญัตติส่วนใหญ่อยากให้อยู่ทำหน้าที่ต่อจนครบวาระ  เนื่องจากกกต.ชุดปัจจุบันมีที่มาการสรรหาอย่างถูกต้อง ไม่ควรถูกลิดรอนสิทธิ  จึงควรให้ทำหน้าที่ต่อ เพราะไม่ควรออกกฎหมายให้มีผลย้อนหลัง  ทั้งนี้กมธ.ยังมีความเห็นแตกต่างในประเด็นนี้อยู่ จึงต้องรอสรุปผลในวันที่ 1 มิ.ย.อีกครั้ง เมื่อได้ข้อสรุปจะส่งให้ที่ประชุมวิปสนช. พิจารณา ก่อนนำเข้าสู่ที่ประชุมใหญ่สนช.ในวันที่ 9 มิ.ย.นี้.,neutral
205,205,"""บิ๊กแก้ว""แจงรีเช็กชื่อตามโรงแรมเป็นเรื่องปกติ ",https://www.dailynews.co.th/politics/578705,2017-06-09T10:06:51.136Z,“บิ๊กแก้ว” ยันมีมาตรการสร้างความเชื่อมั่นนักท่องเที่ยวหลังไทยถูกระบุติด 20 อันดับประเทศอันตราย ชี้ตม.รีเช็กชื่อตามโรงแรมเป็นเรื่องปกติ เผยพล.ม.2 รอ.  ดูแล “อาวุธ-ยุทโธปกรณ์” ดี ไม่มีปัญหาเล็ดลอด  ,เมื่อวันที่ 9 มิ.ย. ที่กองพลทหารม้าที่ 2 รักษาพระองค์ (พล.ม.2รอ.) สนามเป้า พล.ต.เฉลิมพล ศรีสวัสดิ์ ผบ.พล.ม.2 รอ. กล่าวถึงกรณีที่เว็บไซต์บิสสิเนสอินไซเดอร์ ออสเตรเลีย เปิดเผยรายงานแข่งขันด้านการท่องเที่ยวจัดทำโดยเวิลด์ อีโคโนมิค ฟอรัมว่าไทยติดอันดับที่19 ใน 20 ประเทศที่อันตรายสำหรับนักท่องเที่ยวมากที่สุดในโลก ว่า เรามีการสร้างความมั่นใจให้กับนักท่องเที่ยว มีมาตรการในการรักษาความปลอดภัยและดูแลพื้นที่ ปัจจุบันมีการคัดกรองคนเข้าออกตามระดับการรักษาความปลอดภัยของพื้นที่ โดยเฉพาะการติดตั้งกล้องวงจรปิด รวมถึงเจ้าหน้าที่ที่คอยตรวจตรา ซึ่งบางพื้นที่เจ้าหน้าที่จำเป็นต้องขอตรวจบุคคลที่เข้ามาภายในพื้นที่  พล.ต.เฉลิมพล กล่าวต่อว่า นอกจากนี้กองกำลังรักษาความสงบเรียบร้อย (กกล.รส.) ของพล.ม.2 รอ.ยังดูแลเรื่องที่พักโดยเฉพาะโรงแรมที่มีชาวต่างชาติเข้าพัก เพราะยังมีช่องว่างที่บางโรงแรมไม่แจ้งข้อมูลของนักท่องเที่ยวที่เข้าพักต่อเจ้าหน้าที่ว่ามีใครเข้าพักบ้าง เพราะตามระเบียบทางโรงแรมต้องส่งรายชื่อแขกที่เข้าพักกับเจ้าหน้าที่ทุกวัน  ถือเป็นการทำงานที่ปกติและมีมานานแล้ว เหมือนกับที่เราเดินทางไปต่างประเทศก็ต้องระบุว่าเข้าพักที่ไหนอย่างไร ซึ่งประเทศไทยก็ต้องดำเนินการเช่นนั้น เมื่อมีชาวต่างชาติเดินทางเข้ามาก็ต้องแจ้งกับสำนักงานตำรวจตรวจคนเข้าเมือง (ตม.) ว่าจะเข้าพักที่ไหน หลังจากนั้นทางตม.และเจ้าหน้าที่ที่ดูแลพื้นที่จะทำการตรวจสอบรายชื่ออีกครั้ง ซึ่งเป็นไปตามมาตรการสากล เมื่อถามถึงการดูแลอาวุธยุทโธปกรณ์ภายในหน่วย เพื่อป้องกันกำลังพลลักลอบนำไปขายนอกหน่วย พล.ต.เฉลิมพล กล่าวว่า ในส่วนของตนซึ่งถือเป็นหน่วยกำลังรบจะมีอาวุธและกระสุนในส่วนที่มีความจำเป็นที่จะต้องนำไปใช้ปฏิบัติการทันที เพราะฉะนั้นการเก็บรักษาและการดูแลปริมาณ รวมถึงมีการตรวจทุกสัปดาห์ และกำหนดระเบียบความรับผิดชอบอาวุธ โดยมีการระบุชื่อเจ้าหน้าที่ที่รับผิดชอบ อีกทั้งยังมีการทำความสะอาดทุกสัปดาห์ ส่วนเรื่องวัตถุและกระสุนมีการเก็บรักษาอย่างดีภายในโรงเก็บ การจะเข้าไปในสถานที่เหล่านั้นจะมีการบันทึกชื่อเข้า-ออก รวมถึงมีการติดตั้งกล้องวงจรปิด และเก็บรักษากุญแจโดยผู้บังคับหน่วย “หน่วยปฏิบัติเราจะไม่มีปัญหาเรื่องอาวุธ ยุทโธปกรณ์ การเล็ดลอด เพราะมีปริมาณไม่มาก และเรามีมาตรการดูแลรักษาอย่างใกล้ชิด เพราะเราเป็นผู้ใช้และผู้ปฏิบัติ ผมขอยืนยันได้ในเรื่องเหล่านี้” พล.ต. เฉลิมพล กล่าว.,neutral
206,206,กกต.เตรียมถกคณะที่ปรึกษาก.ม.ปมโดนทิ้งยกเข่ง  ,https://www.dailynews.co.th/politics/578210,2017-06-06T16:00:12.280Z,'กกต.' เตรียมถกคณะที่ปรึกษากม.ปมเซตซีโร่ยกเข่ง ขัดเจตนารมย์รธน.หรือไม่ ไฟเขียวตั้ง คกก.สอบสวนปม 9 รมต. ถือครองหุ้นแล้ว    ,เมื่อวันที่ 6 มิ.ย. ผู้สื่อข่าวรายงานว่าในการประชุมคณะกรรมการการเลือกตั้ง (กกต.) เมื่อวันที่ 5 มิ.ย.ที่ผ่านมาที่ประชุมก็ได้มีการพูดคุยต่อกรณีที่ กมธ.วิสามัญสภานิติบัญญัติแห่งชาติ ( สนช.) พิจารณาร่างพ.ร.ป. กกต. มีมติให้มีการเซตซีโร่โดยเบื้องต้นทางสำนักงานจะศึกษาเนื้อหาของร่างพ.ร.ป.ดังกล่าวว่ามีเนื้อหาสาระส่วนใดที่ขัดหรือแย้งกับเจตนารมณ์ของรัฐธรรมนูญหรือไม่อย่างไร และจะได้มีการนำร่างพ.ร.ป.กกต. ฉบับที่กมธ.สนช.มีมติไปขอความเห็นจากที่ประชุมคณะที่ปรึกษากฎหมายที่มีนายสุรินทร์ นาควิเชียร อดีตรองประธานศาลฎีกา เป็นประธาน ที่เบื้องต้นนัดประชุมไว้ในวันที่ 8 มิ.ย.นี้ ซึ่งก็ไม่เฉพาะประเด็นเซตซีโร่ กกต.เท่านั้น แต่เป็นการศึกษาในทุกประเด็น และในสัปดาห์ถัดไปหลังที่ประชุมสนช.มีมติวันที่ 9 มิ.ย.แล้ว ก็จะให้มีการประชุมร่วมระหว่างกกต.กับคณะที่ปรึกษากฎหมายอีกครั้ง  เพื่อเป็นการเตรียมประเด็นที่กกต.จะมีความเห็นแย้งเมื่อมีการส่งร่างกฎหมายดังกล่าวมาให้กกต.พิจารณาตามมาตรา 267 วรรค 5 ของรัฐธรรมนูญ   ซึ่งกกต.ก็จะได้ทำความเห็นกลับไปยังสนช.ทันตามกรอบเวลา   นอกจากนี้ที่ประชุมก็ได้มีการหารือถึงกรอบเวลาในการพิจารณาร่างกฎหมายดังกล่าวหากไปถึงจุดต้องมีการตั้งคณะกรรมการร่วม 3 ฝาย ซึ่งก็มองว่าในส่วนของฝ่ายกกต.นั้น ประธานกกต.ต้องเป็นตัวแทนไปนั่งในคณะกรรมการร่วมเอง  นอกจากนี้ที่ประชุมยังมีมติเห็นชอบตามที่สำนักกฎหมาย ของสำนักงานกกต.เสนอให้พิจารณาตั้งคณะกรรมการสอบสวนในคำร้องที่นายเรืองไกร ลีกิจวัฒนะ ทีมกฎหมายพรรคเพื่อไทย ขอให้ตรวจสอบรัฐมนตรี 9 ราย ที่ถือครองหุ้น และมีการกระทำการที่เข้าข่ายเป็นการขัดกันแห่งผลประโยชน์ตามหมวด 9 ของรัฐธรรมนูญซึ่งอาจเป็นเหตุให้ศาลรัฐธรรมนูญวินิจฉัยให้ขาดคุณสมบัติพ้นจากตำแหน่งตามมาตรา 264 วรรคสองของรัฐธรรมนูญ โดยทางสำนักงานฯจะไปยกร่างคำสั่งก่อนที่จะเสนอให้ประธานกกต.ลงนามแต่งตั้งคณะกรรมการ   ซึ่งในการสอบสวนคำร้องอื่น ๆ ที่ผ่านมา  คณะกรรมการสอบสวนก็จะสอบสวนหาข้อมูล ข้อเท็จจริง ข้อกฎหมายทั้งหมดมาพิจารณา และหากเห็นว่ามีมูลตามที่มีการกล่าวหา  ก็จะมีการเชิญผู้ถูกร้องทั้ง 9 รายมาชี้แจง ก่อนที่จะมีมติและมีความเห็นเสนอต่อกกต.พิจารณา.  ,neutral
207,207,"""บิ๊กป๊อก""ย้ำดีเดย์ 4คำถาม 12มิ.ย.นี้  ",https://www.dailynews.co.th/politics/578093,2017-06-06T08:06:55.183Z,'บิ๊กป๊อก' ย้ำ ดีเดย์ 4 คำถาม 12 มิ.ย.นี้ ย้ำปชช.ต้องแสดงตัว พร้อมโชว์บัตรประชาชน  ,เมื่อวันที่ 6 มิ.ย. ที่ทำเนียบรัฐบาล พล.อ.อนุพงษ์  เผ่าจินดา รมว.มหาดไทย กล่าวถึงความคืบหน้าการดำเนินการ 4 คำถามของนายกรัฐมนตรีว่า ขณะนี้ กระทรวงมหาดไทยได้กำหนดแนวทางปฏิบัติให้กรุงเทพฯและพื้นที่ส่วนภูมิภาคที่จะรับฟังความเห็นของประชาชน ซึ่งจะ เริ่มดำเนินการในวันที่ 12 มิ.ย.นี้ ในเวลาราชการ 08.30-16.30 น. โดยผู้ที่จะแสดงความคิดเห็นต้องไปแสดงตัว ณ ที่ทำการเขต 50 เขตของ กทม. หรือที่ศูนย์ดำรงธรรมจังหวัดหรือศูนย์ดำรงธรรมอำเภอทั่วประเทศ ซึ่งจะต้องแสดงบัตรประจำตัวประชาชน เพื่อป้องกันการสวมสิทธิ์จากบุคคลอื่น โดยจะมีแบบฟอร์มให้กรอกแสดงความคิดเห็น เมื่อได้ความเห็นแล้วศูนย์ดํารงธรรมจะ จัดเก็บรวบรวมและส่งต่อให้จังหวัด สรุปผลมาให้ทางกระทรวงมหาดไทย 10 วันต่อครั้ง ซึ่งหลังจากครบ 10 วันก็จะใช้ 7 วันในการประมวลผล นอกจากนี้ประชาชนยังสามารถแสดงความคิดเห็นได้ที่ศูนย์รับเรื่องราวร้องทุกข์ที่ทำเนียบรัฐบาลและที่กระทรวงมหาดไทยได้.  ,neutral
208,208,อนุมัติหมายจับ7ทหารเอี่ยวลอบค้าอาวุธสงคราม ,https://www.dailynews.co.th/politics/578586,2017-06-08T14:05:45.522Z,ศาลทหารกรุงเทพอนุมัติหมายจับ 7 ทหาร  ซื้อ-ขายอาวุธสงคราม  ด้านทภ.1 จ่อตั้งกก.สอบวินัย แก๊งค์ส.อ.ค้าอาวุธ หมายหัว “ผบ.หน่วย” หละหลวม  เผยลูกค้ามี“ทหาร-พลเรือน”ทั้งชอบสะสม-สั่งตบตาการตรวจประจำปี พร้อมสอบป่วนเมือง    ,เมื่อเวลา 16.00 น. วันที่ 8 มิ.ย. ผู้สื่อข่าวรายงานว่า ศาลทหารกรุงเทพได้อนุมัติหมายจับ 7 ผู้ต้องหา ในข้อหาจำหน่ายวัตถุระเบิด และจัดซื้อวัตถุระเบิด มีอาวุธปืน และวัตถุระเบิดที่นายทะเบียนไม่สามารถออกใบอนุญาตให้ได้โดยผิดกฎหมาย ตามที่พนักงานสอบสวนยื่นคำร้อง  ทั้งนี้เหตุเกิดเมื่อวันที่ 2 มิ.ย. ที่ผ่านมา เจ้าหน้าที่ทหาร และตำรวจได้ควบคุมตัวส.อ.ธนากรณ์ บุญกาญจน์  เจ้าหน้าที่คลังอาวุธ สังกัดกองพันทหารช่างที่ 1 รักษาพระองค์  ( ช.พัน 1 รอ.)  โดยผู้ต้องหารับสารภาพถึงที่มาของอาวุธสงครามทั้งหมดว่าได้ลักลอบนำออกมาจากหน่วยเพื่อจำหน่าย  โดยกองกำลังรักษาความสงบเรียบร้อย (กกล.รส.) พบข้อมูลเชื่อมโยงทั้งหมดและนำตัวผู้เกี่ยวข้องมาซักถามข้อมูลเบื้องต้นที่มณฑลทหารบกที่ 11 (มทบ.11 ) รวม 20 ราย ประกอบด้วย ส่วนที่รับคำสั่งซื้อและหาสิ่งของเพื่อทำการจัดส่ง เป็นทหาร 3 นาย และส่วนผู้ซื้ออาวุธสงครามจำนวน 17 ราย มีทั้งทหารและพลเรือน แต่เมื่อสอบสวนแล้วพบว่ามีผู้ที่ไม่เกี่ยวข้อง 6 รายจึงได้ปล่อยตัวกลับไป และส่งที่เหลือส่งให้พนักงานสอบสวนทั้งหมด 14 ราย โดยมีทหาร 7 ราย ประกอบด้วยผู้ขาย3ราย และผู้ซื้อ4 ราย อย่างไรก็ตามมีรายงานว่า  ในส่วนของกองทัพภาคที่ 1 จะมีการตั้งคณะกรรมการสอบสวนความผิดทางวินัย เพื่อดำเนินการลงโทษตามระเบียบ พร้อมทั้งพิจารณาการปฏิบัติหน้าที่ของผู้บังคับหน่วยว่ามีความบกพร่องหรือไม่ ที่ปล่อยให้มีการนำอาวุธภายในคลังออกมาจำหน่ายเป็นขบวนการ ทั้งนี้จากการสอบสวนเบื้องต้นพบว่า ทหารกลุ่มนี้มีการจำหน่ายอาวุธสงครามผ่านเว็บไซต์และใช้บริการของบริษัทเอกชนเพื่อส่งของมาเกือบ 1 ปี  โดยขายมาแล้ว 22 ครั้ง จำนวนอาวุธกระสุนที่ส่งมากที่สุดคือจำนวน 100 นัด  ที่เหลือเป็นรายย่อย มีทั้งกลุ่มที่ชอบสะสมอาวุธ  กลุ่มทหารที่มีการสั่งซื้อไปเพื่อไปทดแทนอัตราอาวุธที่หายไปจากหน่วยที่ตนเองสังกัดในช่วงวงรอบการตรวจประจำปี  และบางส่วนอาจมีส่วนเกี่ยวข้องกับการนำไปใช้ก่อเหตุในหลายพื้นที่ ซึ่งอยู่ระหว่างการตรวจสอบ.,neutral
209,209,"""บิ๊กตู่""สั่งยกเครื่องโครงสร้างกลุ่มจว.สอดรับยุทธศาสตร์ ",https://www.dailynews.co.th/politics/578744,2017-06-09T12:05:10.803Z,“นายกฯ” สั่ง “สศช.” ยกเครื่องโครงสร้างการทำงาน “จังหวัด-กลุ่มจังหวัด”  เชื่อมโยงภูมิภาคระดับล่าง-สอดคล้องยุทธศาสตร์ชาติ  ,เมื่อวันที่ 9 มิ.ย.ที่ทำเนียบรัฐบาล  พล.อ.อนุพงษ์  เผ่าจินดา รมว.มหาดไทย  กล่าวภายหลังการประชุมคณะกรรมการนโยบายบริหารจังหวัดและกลุ่มจังหวัดแบบบูรณาการ (ก.น.จ.)  ว่า พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) สั่งการให้มีการจัดการปรับโครงสร้างการทำงานของกลุ่มจังหวัดใหม่ ให้เป็นไปอย่างบูรณาการ โดยให้สำนักงานคณะกรรมการพัฒนาการเศรษฐกิจและสังคมแห่งชาติ (สศช.) รับผิดชอบ โดยจะต้องมีการปรับโครงสร้างและแก้กฎหมายการบริหารงานราชการกลุ่มจังหวัดใหม่ให้ดำเนินการโดยเร็วที่สุด และภายใน 1 สัปดาห์ให้กลับมารายงานความคืบหน้าในที่ประชุม  ทั้งนี้ การปรับโครงสร้างกลุ่มจังหวัดใหม่ ต้องมีการเชื่อมโยงกันในระดับภูมิภาคทั้งในระดับล่าง ต้องสะท้อนข้อเท็จจริงขึ้นมาด้วย ด้านนายปรเมธี วิมลศิริ เลขาธิการสศช.  กล่าวว่า ที่ประชุมได้หารือถึงแผนการพัฒนากลุ่มจังหวัดในปี 2562  เพื่อเป็นการเตรียมดำเนินโครงการต่างๆของแต่ละกลุ่มจังหวัด ในปี 2562  ภายหลังสภานิติบัญญัติแห่งชาติ(สนช.) รับหลักการร่างพระราชบัญญัติ (พ.ร.บ.) งบประมาณรายจ่ายประจำปีงบประมาณ ปี 2561 แล้ว  โดยนายกฯ สั่งการในที่ประชุม ให้สศช. คณะกรรมการพัฒนาระบบข้าราชการ (กพร.) สำนักงบประมาณ และกระทรวงมหาดไทย จัดทำงบประมาณแนวใหม่ใน ปี 2562 ว่าการพัฒนาประเทศ จะต้องเริ่มจากภูมิภาค ไปยังท้องถิ่น โดยต่างจังหวัดจะต้องยกเครื่องการทำงานใหม่ จะต้องจัดทำแผนและงบประมาณ ให้สอดคล้องกับแผนยุทธศาสตร์ชาติ เพื่อเพิ่มขีดความสามารถในประเทศ และลดความเหลื่อมล้ำ โดยมีการจัดระบบการบริหารราชการแผ่นดินรายภาคใหม่ จากเดิม 4 ภาค เพิ่มเป็น 6 ภาค ได้แก่ ภาคตะวันออกที่มีโครงการระเบียงเศรษฐกิจพิเศษภาคตะวันออก (อีอีซี) และกลุ่ม 5 จังหวัดชายแดนภาคใต้ รวมถึงแผนงานผู้สูงอายุในอนาคตที่กระจายอยู่ในภูมิภาค และสศช.จะต้องไปดูเรื่องการแก้ไขกฏหมาย เพื่อเสนอแผนเข้าที่ประชุมในครั้งต่อไป.  ,neutral
210,210,"""อุดมเดช""แจงจัดหายุทโธปกรณ์จำเป็น ",https://www.dailynews.co.th/politics/578601,2017-06-08T14:00:08.619Z,สนช.ถกร่าง พ.ร.บ.งบประมาณฯ 61 ราบรื่น “อุดมเดช”แจงจัดหายุทโธปกรณ์จำเป็น,"เมื่อวันที่ 8 มิ.ย. ผู้สื่อข่าวรายงานว่า หลังจากนายกรัฐมนตรีได้ชี้แจงหลักการและเหตุผลร่าง พ.ร.บ.งบประมาณฯ ต่อที่ประชุม สนช. จากนั้นสมาชิก สนช. ได้อภิปรายสนับสนุนอย่างกว้างขวางและเป็นไปอย่างราบรื่น โดยนายสมบูรณ์ งามลักษณ์ สมาชิกสนช. อภิปรายว่าหนี้สาธารณะของไทยไม่ควรเกิน 10%  แต่ที่นายกฯแถลงเกินมา 42%  แต่ตนคิดว่าอย่าวิตกกังวลเรื่องนี้จนทำให้ทำอะไรไมได้ และจะทำให้สภาวะเศรษฐกิจขัดข้อง  วันนี้การสร้างโรงไฟฟ้า สร้างเขื่อนก็โดนต่อต้านจนทำอะไรไม่ได้ และธุรกิจท่องเที่ยวถือเป็นหัวรถจักรสำคัญในการขับเคลื่อนเศรษฐกิจไทย เราก็ต้องไปซื้อไฟฟ้าจากประเทศเพื่อนบ้านแล้วให้กฟผ.ไปจำหน่ายให้กับประชาชน นายนิพนธ์ นาราพิทักษ์กุล สมาชิสนช. กล่าวว่า เห็นใจรัฐบาลที่ต้องทำงานหลายเรื่องหลายอย่างที่เป็นปัญหาสะสม จึงขอให้เน้นงบประมาณให้กระทรวงมหาดไทยในการบริหารมากขึ้นเพราะต้องใช้จ่ายเงินจำนวนมาก ในฐานะที่ต้องดูแลประชาชนและได้รับมอบหมายให้แก้ปัญหาจากหน่วยงานต่างๆ และงานที่รับมอบหมายจากนายกฯ ในระดับจังหวัดผู้ว่าราชการมีหน้าที่ต้องรับผิดชอบก็ควรให้มีงบในการจัดการแก้ปัญหาและเป็นที่พึ่งที่หวังของประชาชนด้วย ด้านนายวิทยา ฉายสุวรรณ  สมาชิกสนช. อภิปรายว่า  เรื่องระบบสาธารณูปโภค ที่สำนักงบประมาณปล่อยให้หน่วยงานราชการค้างค่าสาธารณูปโภคตั้งแต่ปี 45   ทั้ง กทม. และหน่วยงานอื่นๆอีกหลายหน่วยงาน และอีกหลายกระทรวง ค้างค่าไฟไม่จ่าย  ซึ่งบอกถึงประสิทธิภาพและประสิทธิผลของสำนักงบประมาณที่ไม่ได้ดำเนินการในเรื่องนี้ เพราะขนาดแค่ประชาชนค้างค่าไฟไม่กี่วันก็ถูกตัดกระแสไฟ   แต่กลับปล่อยให้หน่วยงานรัฐค้างค่าไฟ 10-15 ปีจนเกิดปัญหา ขอถามว่าจะแก้ปัญหานี้อย่างไร ต่อมา เวลา 16.00 น.หลังจากสมาชิกใช้เวลาในการอภิปรายเป็นกว่า 3 ชั่วโมง ที่ประชุมได้ เปิดโอกาสให้ครม.ทยอยลุกขึ้นชี้แจงงบประมาณในแต่ละกระทรวง โดย พล.อ.อุดมเดช สีตบุตร รมช.กลาโหม ชี้แจงงบกระทรวงกลาโหมว่า กระทรวงกลาโหมได้งบประมาณจำนวน 222,436 ล้านบาท ซึ่งเพิ่มเติมจากปีงบประมาณที่ผ่านมา จำนวน 4.16 % โดยได้จัดทำแผนงานหลัก ประกอบด้วย 1.แผนงานบุคลากรภาครัฐ 2.แผนงานพื้นฐานด้านความมั่นคง 3.แผนงานยุทธศาสตร์ และ 4.แผนงานบูรณาการ ซึ่งยืนยันว่าจะกำกับดูแลงบที่ได้รับให้เกิดประสิทธิภาพเต็มที่ และอยากขอทำความเข้าใจเรื่องการจัดหายุทโธปกรณ์ ซึ่งเป็นการจัดหาตามความจำเป็น เป็นไปตามแผนพัฒนากองทัพที่กำหนดไว้เพราะหลายปีที่ผ่านมากระทรวงกลาโหม ได้รับงบประมาณค่อนข้างน้อย โดยที่ครั้งนี้ต้องจัดหายุทโธปกรณ์ใหม่ทดแทนที่หมดอายุ เพื่อให้กองทัพไทยมีศักยภาพทัดเทียมนานาประเทศ ซึ่งเป็นยุทธศาสตร์สำคัญด้านความมั่นคงที่มีความสำคัญ.  ",neutral
211,211,"""บิ๊กตู่""สั่งฟันวินัยคนเอี่ยวติดตั้งเสาโซล่าเซลล์ ",https://www.dailynews.co.th/politics/578178,2017-06-06T14:06:38.697Z,'บิ๊กตู่' สั่งฟันโทษทางวินัยจนท.ศอ.บต.-กอ.รมน. เอี่ยวติดตั้งเสาโซล่าเซลล์ ลั่นสิ้นเดือนมิ.ย.ต้องรู้ผล  ,เมื่อวันที่ 6 มิ.ย. ที่ทำเนียบรัฐบาล พ.อ.หญิงทักษดา สังขจันทร์ ผู้ช่วยโฆษกประจำสำนักนายกรัฐมนตรี แถลงภายหลังการประชุมคณะรัฐมนตรี(ครม.) ถึงคำชี้แจงพล.อ.ประยุทธ์ จันทร์โอชา นายกรัฐมนตรี ต่อประเด็นคำถามสื่อมวลชนกรณีการเปิดประเด็นความไม่โปร่งใสในการบริหารงานของศูนย์อำนวยการบริหารจังหวัดชายแดนภาคใต้ (ศอ.บต.) โดยล่าสุดเรื่องการติดตั้งเสาไฟโซล่าเซลล์งบประมาณพันล้าน ซึ่งใช้งานไม่ได้ถึงร้อยละ 80 ว่า ให้ฝ่ายความมั่นคง ศอ.บต. กองอำนวยรักษาความมั่นคงภายในราชอาณาจักร (กอ.รมน.) และหน่วยงานที่เกี่ยวข้อง ไปตรวจสอบว่ามีอะไรที่บกพร่อง และรายงานให้ทราบภายในสิ้นเดือนมิ.ย. นี้ เพื่อดำเนินการตามกฎหมาย ซึ่งการจัดหากล้องซีซีทีวีทุกหน่วยงานมีงบประมาณอยู่แล้ว บางพื้นที่อาจจะเป็นกล้องเก่าใช้งานมานาน หมดอายุ บางหน่วยงานไม่มีงบประมาณในการดูแลรักษา รัฐบาลจึงให้สำรวจซ่อมแซม แล้วจัดหามาทดแทนระบบการจัดซื้อจัดหาดูแลครบวงจร ซึ่งหากพบว่ามีการบกพร่องจะต้องถูกลงโทษทางวินัย.,neutral
212,212,ไอลอว์ชี้พ.ร.บ.คอมฯเป็นยาแรง ,https://www.dailynews.co.th/politics/577798,2017-06-04T10:03:30.611Z,สมาคมนักข่าวฯ จัดเสวนา “ถอดบทเรียน ความไม่เป็นธรรมในการใช้กฎหมายปิดปากสื่อ” ด้านไอลอว์ชี้ พ.ร.บ.คอมฯเป็นยาแรง หวั่นนำมาใช้ในทางที่ผิด ฉกฉวยประโยชน์จากข้อความที่กำกวม,เมื่อวันที่ 4 มิ.ย. ที่สมาคมนักข่าวนักหนังสือพิมพ์แห่งประเทศไทย มีการจัดเสวนา “ถอดบทเรียน ความไม่เป็นธรรมในการใช้กฎหมายปิดปากสื่อ” โดยว่าที่ พ.ต.สมบัติ วงศ์กำแหง โฆษกสภาทนายความ กล่าวว่า เรื่องคำพูดต้องพูดด้วยความระมัดระวัง ตำรวจจะพูดอยู่เสมอว่าสิ่งที่พูดเป็นความจริง แต่ความจริงบางเรื่องไม่สามารถพูดได้ แต่หากเป็นเรื่องจริงที่มีประโยชน์ของผู้มีส่วนได้เสีย หรือเพื่อคุ้มครองสิทธิเสรีภาพของประชาชนสามารถพูดได้ ซึ่งการทำความผิดต่างๆ พื้นฐานต้องมาจากเจตนา การปฎิบัติหน้าที่ของสื่อนั้นไม่ได้มีเจตนาในการทำความผิด แต่หากสื่อเริ่มเอาตัวเองไปเป็นส่วนได้เสีย ทำให้ผู้ถูกขุดคุ้ยเสียหาย หากไม่ใช่เพื่อโยชน์ต่อสาธารณะก็จะมีความผิด ซึ่งจะมีขอบเขตในการปฎิบัติหน้าที่โดยหลักสุจริตอยู่ ทั้งนี้ในกรณี พ.ร.บ.ว่าด้วยการกระทําความผิดเกี่ยวกับคอมพิวเตอร์ พ.ศ.2560 ตนมองว่าการบังคับใช้กฎหมายของผู้ที่เกี่ยวข้องจะเป็นบทเรียนและสิ่งพิสูจน์ถึงเจตนาที่ร่างขึ้นกับการนำไปใช้จริงสอดคล้องกันหรือไม่ โดยเฉพาะมาตรา 14 (1) ที่ได้มีการแก้ไข หากไม่ดีเชื่อว่าในอนาคตจะต้องมีการแก้ไขอีกรอบเกิดขึ้น ขณะที่ นายณัชปกร นามเมือง โครงการอินเทอร์เน็ตเพื่อกฎหมายประชาชน (ไอลอว์) กล่าวว่า พ.ร.บ.ว่าด้วยการกระทําความผิดเกี่ยวกับคอมพิวเตอร์ พ.ศ.2560เป็นยาแรงผิดขนาน โดยมาตรา 14 (1) มีความสำคัญที่ส่วนใหญ่เอกชนหรือรัฐนำมาฟ้องร้อง ทั้งนี้เจตนาของมาตราดังกล่าว เป็นเรื่องความผิดเกี่ยวกับระบบ ใช้ในโทษการปลอมแปลงไฟล์เพื่อแฝงตัวเข้าไปในระบบคอมพิวเตอร์หรือฉ้อโกงหน้าเว็บไซต์ ซึ่งเป็นความผิดเกี่ยวกับระบบอย่างเดียวไม่เกี่ยวกับเนื้อหา ซึ่งปัญหาที่เกิดมาจากข้อความกำกวม การตีความจึงควบคุมเนื้อหาไปด้วย และประเด็นสำคัญในการนำมาตรา 14 มาใช้นั้นมีการเล็งเห็นประโยชน์ ซึ่งทำให้10 ปีที่ผ่านมากฎหมายเกี่ยวกับคอมพิวเตอร์ถูกนำมาใช้ผิดประโยชน์ และฉกฉวยประโยชน์จากความกำกวมของข้อความ นายณัชปกร กล่าวต่อว่า การแก้ พ.ร.บ.ว่าด้วยการกระทําความผิดเกี่ยวกับคอมพิวเตอร์ พ.ศ.2560 มองว่ามีข้อดี 3 ประการ 1. การแก้ไขมาตรา 14 (1) มีการเพิ่มเติมทุจริตหรือหลอกลวงเข้ามา เป็นการหยิบเรื่องเจตนาในการพิสูจน์ซึ่งหากไม่มีเงื่อนไขดังกล่าาวจะไม่มีความผิด 2.หากเป็นกรกระทำความผิดต่อบุคคลใดบุคคลหนึ่งให้เหลือโทษจำคุกไม่เกิน 3 ปี เดิมนั้นมีโทษ 5 ปี และ3.สามารถยอมความได้ เป็นการลดช่องโหว่ของ พ.ร.บ.ว่าด้วยการกระทําความผิดเกี่ยวกับคอมพิวเตอร์พ.ศ.2560 ในส่วนที่แย่คือ ไม่ใช้คำว่าข้อมูลเท็จ แต่ใช้คำว่าบิดเบือนแทน ซึ่งทำให้เกิดการตีความที่เกี่ยวข้องกับการควบคุมเนื้อหาและส่วนที่มีการระบุว่า อันไม่ใช่การกระทำความผิดฐานหมิ่นประมาทตามประมวลกฏหมายอาญา ซึ่งจะนำไปใช้พ่วงกับความผิดฐานหมิ่นประมาทไม่ได้ แต่จะเกิดความผิดใหม่ คือฐานบิดเบือนนำเข้าสู่คอมพิวเตอร์ จึงทำให้เกิดการฟ้องในรื่องนี้แทน ดังนั้นการแก้ไขกฏหมายจึงไม่ใช่การแก้ไขปัญหา.  ,neutral
213,213,"""โอ๊ค"" เหน็บกปปส.วิ่งกลับเข้าพรรครอเลือกตั้ง ",https://www.dailynews.co.th/politics/577833,2017-06-04T14:05:57.653Z,“โอ๊ค” ถามพรรคเก่าแก่ทำแบบนี้ได้หรอ หลังกปปส.วิ่งแจ้นกลับเข้าปชป. ชี้คาดไว้ไม่ผิด เหน็บทำตัวเป็นกองเชียร์ พอถึงฤดูแข่งขันลงแข่ง,"เมื่อวันที่ 4 มิ.ย. นายพานทองแท้ ชินวัตร บุตรชายนายทักษิณ ชินวัตร อดีตนายกรัฐมนตรี โพสต์ข้อความผ่านเฟซบุ๊กส่วนตัวว่า เมื่อ 2-3 ปีที่แล้ว แกนนำคณะกรรมการประชาชนเพื่อการเปลี่ยนแปลงประเทศไทยให้เป็นประชาธิปไตยที่สมบูรณ์อันมีพระมหากษัตริย์ทรงเป็นประมุข (กปปส.) ยืนยันมั่นหมายทำนองว่า การที่ออกมาเป่านกหวีดป่วนบ้านเมืองไม่ได้ทำเพราะพรรคประชาธิปัตย์แพ้เลือกตั้ง และไม่ได้ต้องการล้มกระดานรอเลือกตั้งใหม่ แต่เพราะพวกตนหันหลังเด็ดขาดจากการเมืองและลาออกจากพรรคประชาธิปัตย์เรียบร้อยแล้ว วันนั้นตนบอกว่าที่พูดไว้คอยดูถึงวันใกล้เลือกตั้งก็จะวิ่งกลับเข้าพรรคประชาธิปัตย์กันใหม่ เปลี่ยนสีแปลงร่างที่พรางตัวเอง กลับมาเป็นนักการเมืองได้เหมือนกับไม่มีอะไรเกิดขึ้น ตนคาดการณ์ถึงในอนาคตอีกว่าจะเหลือคนเฝ้า กปปส. อยู่เพียง 1-2 คนเผื่อว่าแพ้วันหน้าอีก จะได้เป็นหัวเชื้อเอาไว้ออกมาป่วนใหม่อีกเป็นครั้งที่ 2,3,4 “จนถึงวันนี้ 2 ปีผ่านไป 7-8 คนวิ่งแจ้นกลับไปสมัครเข้าพรรคหน้าตาเฉย เหลือทิ้งไว้เฝ้าเงินบริจาคอยู่ที่ กปปส. แค่คน 2 คนเท่านั้น นี่ยิ่งกว่าแข่งบอลกีฬาสีอีก เตะแพ้ซ้ำซาก นักกีฬาก็ถอดชุดทำตัวเป็นกองเชียร์ พอถึงฤดูกาลหน้าที่ว่าเลิกเตะบอลก็หันกลับไปใส่ชุดทีมสีเดิมลงเตะใหม่เหมือนไม่มีอะไรเกิดขึ้นเฮ้ยพรรคเก่าแก่ทำแบบนี้ก็ได้เหรอ” นายพานทองแท้ ระบุ.",red
214,214,ยันไทยไม่กระทบความสัมพันธ์ชาติอาหรับคว่ำบาตรกาตาร์  ,https://www.dailynews.co.th/politics/578416,2017-06-07T16:00:15.268Z,กต.ยันดูแลคนไทยในกาตาร์เต็มที่ เชื่อไทยไม่โดนกระทบจากชาติอาหรับตัดสายสัมพันธ์กาตาร์ ระบุคนไทยยังปลอดภัยแม้เกิดเหตุรุนแรงในอิหร่าน  ,"เมื่อวันที่ 7 มิ.ย. ที่กระทรวงการต่างประเทศ  น.ส.บุษฎี สันติพิทักษ์ อธิบดีกรมสารนิเทศและโฆษกทรวงการต่างประเทศ กล่าวถึงสถานการณ์คนไทยในประเทศกาตาร์ จากกรณีที่หลายประเทศในภูมิภาคตะวันออกกลางประกาศความสัมพันธ์ทางการทูตกับกาตาร์ ว่า สถานเอกอัครราชทูต ณ กรุงโดฮา ประเทศกาตาร์ รายงานว่าเบื้องต้นสถานการณ์ยังอยู่ในสภาวะปกติ จึงไม่อยากให้คนไทยตื่นตระหนก แต่ขอให้ติดตามข่าวสารอย่างใกล้ชิดจากแหล่งข่าวที่น่าเชื่อถือ อย่างไรก็ตาม ขณะนี้มีคนไทยอยู่ในกาตาร์ประมาณ 3,700 คน แบ่งเป็นแรงงานไทย 2,200 คน ผู้ที่ทำงานในสายการบินประมาณ 1,100 คน ที่เหลือเป็นนักเรียน รวมถึงคนที่ทำงานในสปา ร้านนวด และร้านอาหาร น.ส.บุษฎี กล่าวว่า คงต้องใช้เวลาอีกสักระยะจึงจะสามารถประเมินผลกระทบที่ชัดเจนได้ ขณะนี้ทราบว่ามีความห่วงกังวลถึงการขาดแคลนอาหาร  แต่สถานเอกอัครราชทูตไทยฯ รายงานว่ายังไม่น่าจะมีปัญหา เพราะทางกาตาร์ได้สำรองอาหารไว้มากพอสมควร และตอนนี้ไม่มีสินค้าอะไรที่ขาดตลาด แม้มีคนบางส่วนออกไปกักตุนอาหาร ขณะเดียวกัน อีกหนึ่งประเด็นที่มีคนกังวลและต้องติดตามสถานการณ์ต่อไป คือผลกระทบที่เกิดกับสายการบินหลังจากที่มีการขยายรายชื่อของประเทศที่ตัดสัมพันธ์ทางการทูตกับกาตาร์ รวมเป็น 8 ประเทศ เนื่องจากแต่ละประเทศมีรายละเอียดที่ต่างกัน แต่แน่นอนว่าย่อมส่งผลกระทบกับการเดินทาง ซึ่งคงต้องใช้เวลาในการติดตามและประเมินผลอย่างต่อเนื่องต่อไป ""ไทยมีความสัมพันธ์ที่ดีกับประเทศในภูมิภาคตะวันออกกลาง จึงยืนยันได้ว่าเราไม่น่าจะได้รับผลกระทบจากการตัดความสัมพันธ์ทางการทูตดังกล่าว และสถานเอกอัครราชทูตไทยจะให้การดูแลคนไทยทุกคนอย่างเต็มที่""น.ส.บุษฎี กล่าว น.ส.บุษฎี ยังกล่าวถึงเหตุการณ์กลุ่มชายติดอาวุธกราดยิงในรัฐสภาอิหร่านและเหตุระเบิดฆ่าตัวตายที่สุสานของรูฮุลเลาะฮ์ โคมัยนี อดีตผู้นำสูงสุดอิหร่าน ในกรุงเตหะราน ว่า เบื้องต้น สถานเอกอัครราชทูตไทย ณ กรุงเตหะราน ประเทศอิหร่าน รายงานว่ายังไม่มีคนไทยได้รับผลกระทบจากเหตุการณ์ดังกล่าว.  ",neutral
215,215,"""บิ๊กตู่""แจงสนช.จัดงบปี61ไม่สืบทอดอำนาจ ",https://www.dailynews.co.th/politics/578553,2017-06-08T12:05:41.318Z,“บิ๊กตู่”นำทีมครม.แจงร่างพ.ร.บ.งบประมาณรายจ่ายปี 61 แบบขาดดุล วงเงิน 2.9 ล้านล้านบาท ขอสมาชิกสนช.รับหลักการ ทุ่ม2.7 แสนล้านสร้างความปรองดอง ยันไม่ได้ทำงบฯเพื่อสืบทอดอำนาจ ติงสื่อเสนอข่าว “อีเปรี้ยว” ลั่นเจอวิ่งเต้นโยกย้ายตร.ให้แจ้งขอสอบเอง    ,"เมื่อเวลา 10.15 น. วันที่ 8 มิ.ย. ที่รัฐสภา ในการประชุมสภานิติบัญญัติแห่งชาติ (สนช.) ที่มีนายพรเพชร วิชิตชลชัย ประธานสนช. เป็นประธานเพื่อพิจารณาร่างพ.ร.บ.งบประมาณรายจ่ายประจำปีงบประมาณพ.ศ.2561 วงเงิน 2.9 ล้านล้านบาท ตามที่ครม.เสนอมาในวาระแรก  โดยพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) พร้อมด้วยคณะรัฐมนตรี(ครม.)ได้เดินทางเข้าร่วมประชุมอย่างพร้อมเพรียง ทั้งนี้มีการถ่ายทอดสดการประชุมผ่านสถานีวิทยุและโทรทัศน์แห่งประเทศไทย ช่อง 11 ด้วย พล.อ.ประยุทธ์ ได้ชี้แจงหลักการและเหตุผลของร่างพ.ร.บ.งบประมาณฯ ว่า วันนี้เป็นการสร้างประวัติศาสตร์ให้ประเทศไทยในการปฏิรูปประเทศให้หลุดพ้นจากกับดักที่มีอยู่ เช่น ความไม่เป็นธรรม เพื่ออนาคตประเทศจะได้เดินต่อไปได้ หลักการของร่างพ.ร.บ.ดังกล่าวเป็นการตั้งงบประมาณรายจ่ายประจำปีงบประมาณพ.ศ.2561 จำนวน 2.9ล้านล้านบาท เพื่อให้ส่วนราชการ รัฐวิสาหกิจและหน่วยงานอื่นมีงบประมาณรายจ่ายประจำปีงบประมาณพ.ศ.2561 ในการจ่ายเงินของแผ่นดิน เป็นความพยายามของรัฐบาลในการขับเคลื่อนพัฒนาประเทศให้สอดคล้องสภาวการณ์ทางเศรษฐกิจและสังคมในปัจจุบัน                 พล.อ.ประยุทธ์ กล่าวว่า ก่อนแถลงสาระสำคัญร่างพ.ร.บ.ดังกล่าว ขอรายงานให้ทราบถึงภาวะเศรษฐกิจทั่วไป ของประเทศว่า  เศรษฐกิจไทยปี2560 มีแนวโน้มขยายตัวร้อยละ 3.3-3.8 ปรับตัวดีขึ้นจากการขยายตัวร้อยละ 3.2 ในปี2559 โดยมีปัจจัยสนับสนุนจากการฟื้นตัวของการส่งออกตามการปรับตัวดีขึ้นของเศรษฐกิจประเทศคู่ค้า และราคาสินค้าในตลาดโลก การขยายตัวของการลงทุนภาครัฐที่อยู่ในระดับสูงขึ้น  และคาดว่าอัตราเงินเฟ้อจะอยู่ในช่วงร้อยละ 0.8-1.3 ขณะที่เศรษฐกิจไทยปี2561 คาดว่าจะขยายตัวประมาณร้อยละ 3.3-4.3 ทั้งนี้ร่างพ.ร.บ.งบประมาณรายจ่ายปี2561 เป็นการดำเนินนโยบายงบประมาณแบบขาดดุล โดยประมาณการว่าจะจัดเก็บรายได้สุทธิได้ 2.45 ล้านล้านบาท และเงินกู้ เพื่อชดเชยการขาดดุลงบประมาณ 4.5แสนล้านบาท โดยปัจจุบันฐานะเงินคงคลัง วันที่ 26พ.ค.2560 อยู่ที่ 182,515 ล้านบาท  รัฐบาลจะบริหารเงินคงคลังให้อยู่ในระดับเหมาะสม บริหารรายรับรายจ่ายของรัฐให้เกิดประโยชน์สูงสุด สำหรับมูลค่าเงินสำรองระหว่างประเทศ ณ วันที่ 30 เม.ย.2560 มีทั้งสิ้น184,469 ล้านบาท ถือว่าอยู่ในเกณฑ์ระดับมั่นคง                  พล.อ.ประยุทธ์ กล่าวอีกว่า งบประมาณรายจ่ายประจำปี2561 จำนวน2.9 ล้านล้านบาท แบ่งเป็นรายจ่ายประจำ 2.15ล้านล้านบาท รายจ่ายการลงทุน 6.5 แสนล้านบาท รายจ่ายชำระคืนต้นเงินกู้ 86,942 ล้านบาท การจัดทำงบประมาณครั้งนี้รัฐบาลได้วางแผนอย่างรอบคอบ โปร่งใส ไม่ใช่ไปบังคับให้ทำเพื่อสืบอำนาจ คสช. หวังเป็นอย่างยิ่งว่า สมาชิกสนช.จะรับหลักการร่าง พ.ร.บ.ฉบับนี้  ทั้งนี้ พล.อ.ประยุทธ์ ใช้เวลาชี้แจงนานถึง 2 ชั่วโมง 15 นาที โดยตอนหนึ่งได้พูดถึงการเสนอข่าวสารของสื่อมวลชน ว่า มีอยู่วิชาชีพหนึ่งที่ไม่ยอมดูกันเอง ทั้งที่บอกว่าจะดูแลกันเอง แล้วดูแลกันได้หรือไม่ แต่ไม่ยอมให้ตั้งอะไรทั้งสิ้น แล้วเป็นอย่างไรข่าวไอ้เปรี้ยวลงมา 3 อาทิตย์แล้วเต็มไปหมด ทำให้กระเป๋าลายขายดีอีก เด็กๆซึมซับไม่รู้อะไรผิดถูก ตนเคยคุยกับสื่อแล้ว เขาบอกว่า ไม่เสนอก็ตกข่าวเพราะฉบับอื่นเสนอหมด อย่างนี้สมาคมสื่อดูแลกันได้หรือไม่ ไปหารือกันให้ได้ เพราะสมาคมบอกว่าดูแลกันเองได้ พ.ร.บ.สื่อไม่ได้จำกัดสิทธิ ให้สื่อคุมกันเอง ถ้าคุมไม่ได้ สมาคมสื่อโดนด้วย อย่างไรก็ตามพล.อ.ประยุทธ์ ยังกล่าวถึงการปฏิรูปตำรวจ ว่า วันนี้มีแนวคิดการปฏิรูปตำรวจกี่แนวคิด ถามว่าถ้าตำรวจแย่มากจะอยู่กันได้หรือไม่ ถ้าเสนอให้กระจายอำนาจไปยังท้องถิ่นขอถามว่าวันนี้ท้องถิ่นเข้มแข็งแล้วหรือไม่ หากอนาคตมีตำรวจท้องถิ่นแล้วเกิดรบกันเองจะทำอย่างไร เรื่องนี้ต้องเดินไปทีละขั้นหรือไม่ ไม่แน่ใจ รวมถึงข้อเสนอแยกงานสอบสวน ขอให้ทุกคนช่วยคิดด้วย กรณีปัญหาการแต่งตั้ง หากหาได้ว่าใครจ่ายเงินเพื่อโยกย้ายตำแหน่งตนจะสอบสวนให้ทั้งหมด                  ผู้สื่อข่าวรายงานด้วยว่า นายกรัฐมนตรี ยังได้กล่าวถึงการบริหารทรัพยากรน้ำและการจัดการผลกระทบจากการเปลี่ยนแปลงสิ่งแวดล้อมและภัยพิบัติ ว่า วันนี้พยายามแก้ไขอย่างเป็นระบบ โดยทำตามแผนบริหารจัดการน้ำทั้งในต่างจังหวัดและกรุงเทพมหานคร ดังนั้นจึงขอให้ทุกคนอย่าตำหนิมากนัก เพราะระบบการระบายน้ำของเราแย่ที่สุดตั้งแต่มีมา ถ้าฝนตกเกินปริมาณที่รับได้อย่างไรก็ต้องท่วม ทั้งนี้เราต้องไปแก้ไขที่ผังเมือง ซึ่งวันนี้สั่งให้กทม.แก้ไขปัญหาทำโรงสูบน้ำขนาดใหญ่เพิ่มขึ้น โดยเฉพาะตามแนวคลองเปรมประชากร ผังเมืองเราแน่นเกินไปจึงต้องขยายเมืองรอบนอกออกไป ไม่ใช่ย้ายเมือง.",neutral
216,216,รมต.ต่างปท.แนะคนไทย ระวังตัวหากเดินทางไปอังกฤษ ,https://www.dailynews.co.th/politics/578103,2017-06-06T08:01:34.826Z,“รมต.ต่างปท.” แนะคนไทยระวังตัวหากต้องไปอังกฤษ ให้เลี่ยงเข้าพื้นที่เสี่ยง เชื่อรัฐบาลอังกฤษคลี่คลายสถานการณ์ได้  ,"เมื่อวันที่ 6 มิ.ย. ที่ทำเนียบรัฐบาล นายดอน ปรมัตถ์วินัย รมว.ต่างประเทศ ให้สัมภาษณ์ก่อนประชุมคณะรัฐมนตรี (ครม.) ถึงกรณีเกิดเหตุก่อการร้ายภายในกรุงลอนดอน ประเทศอังกฤษ  2 ครั้งในรอบไม่กี่เดือนนี้ ว่า ประเทศไทยทราบว่ารัฐบาลอังกฤษเอาใจใส่และเร่งแก้ปัญหาเป็นกรณีพิเศษ เพราะเขาจะไม่ยอมให้เกิดเหตุลักษณะนี้ขึ้นอีก และต้องดูแลรักษาความปลอดภัยเต็มที่ ""สำหรับคนไทยที่จะเดินทางไปยังอังกฤษในช่วงนี้ ต้องระวังและรู้ว่าต้องปฏิบัติตัวอย่างไร รวมถึงหลีกเลี่ยงการเข้าไปในที่ชุมชน ทั้งนี้ไทยเชื่อมั่นว่ารัฐบาลอังกฤษสามารถดูแลปัญหาดังกล่าวได้ เพราะหากเกิดซ้ำอีก จะยิ่งส่งผลกระทบมากกว่าที่ควรจะเป็น""นายดอนกล่าว.  ",neutral
217,217,นายกฯแนะทุกคนต้องร่วมมือ สู้ภัยคุกคามทุกรูปแบบ ,https://www.dailynews.co.th/politics/578787,2017-06-09T18:00:11.595Z,นายกฯย้ำทุกคนร่วมมือเตรียมพร้อมสู้ภัยคุกคามความมั่นคงทุกรูปแบบ ขอประชาชนมั่นใจรัฐบาลแก้ปัญหาชายแดนใต้ แนะคนไทยน้อมนำพระบรมราโชวาท“ในหลวงร.9”เป็นเข็มทิศนำทางร่วมมือพัฒนาชาติ  ,เมื่อวันที่ 9 มิ.ย. พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) กล่าวในรายการ “ศาสตร์พระราชา สู่การพัฒนาอย่างยั่งยืน” ถึงปัญหาด้านความมั่นคง ว่า ปัจจุบันเรากำลังเผชิญหน้ากับภัยคุกคาม 2 ประเภทในเวลาเดียวกันได้แก่ ภัยคุกคามรูปแบบเดิมที่หมายถึงสงครามในรูปแบบต่างๆ น้อยใหญ่ สงครามจำกัด สงครามเพื่อพิทักษ์ปกป้องกันผลประโยชน์ของชาติ ทางบก ทางเรือ ทางอากาศ โดยโลกใบนี้ยังเป็นภัยคุกคามที่ยังคงมีอยู่หรือพร้อมที่ปะทุได้อยู่ตลอด ดังนั้น เราต้องพิจารณาการเตรียมพร้อมและการมีศักยภาพว่าเราควรมีแค่ไหน อย่างไร ตามที่เรามีงบประมาณอยู่ การรักษาความสัมพันธ์และดุลอำนาจกับชาติมหาอำนาจ ชาติพันธมิตรต่างๆ เพื่อจะสร้างความร่วมมือ สร้างความมั่นคงของประเทศ และเราจะวางบทบาทของเราไว้อยู่ตรงไหน โดยเราต้องไม่ประมาท  สำหรับในโลกปัจจุบันมีภัยคุกคามรูปแบบใหม่ อาทิ ยาเสพติด ภัยธรรมชาติ ซึ่งทุกประเทศได้รับผลกระทบเช่นกัน จึงต้องร่วมมือกันป้องกันและแก้ปัญหาในกรอบใหญ่ของโลกด้วย นายกรัฐมนตรี กล่าวอีกว่า ปัญหาความไม่สงบในพื้นที่ 3 จังหวัดชายแดนภาคใต้ที่มีผลกระทบต่อความมั่นคงของประเทศโดยตรง เป็นปัญหาที่สะสมมาเป็นระยะเวลายาวนาน ซึ่งเราต้องแก้ไขอย่างมียุทธศาสตร์ สำหรับรัฐบาลและคสช. นอกจากการน้อมนำยุทธศาสตร์พระราชทาน“เข้าใจ เข้าถึง พัฒนา” และหลักปรัชญาของเศรษฐกิจพอเพียงซึ่งเป็น“ศาสตร์พระราชา” ของในหลวงรัชกาลที่ 9 ที่คำนึงถึงทุกมิติ อย่างสมดุล ทั้งเศรษฐกิจ สังคม สิ่งแวดล้อม และความมั่นคง มาเป็นยุทธศาสตร์หลักแล้ว ยังมุ่งเน้นการแปลงยุทธศาสตร์ไปสู่นโยบาย“การเมืองนำการทหาร” และไปสู่การปฏิบัติในรูปแบบต่างๆที่ตนอยากให้ประชาชนทุกภาคของประเทศ มีความเข้าใจ อุ่นใจ ในการดำเนินการของรัฐบาล เพื่อแสวงหาความร่วมมือกันในโอกาสต่างๆ ซึ่งรัฐบาลได้ตั้งผู้แทนพิเศษรัฐบาลในคณะกรรมการขับเคลื่อนยุทธศาสตร์ แก้ไขปัญหาจังหวัดชายแดนภาคใต้ (คปต.) ส่วนหน้าสำหรับเป็นกลไกสำคัญในการเชื่อมโยงรัฐบาลและกระทรวงต่างๆที่มีงบประมาณกับหน่วยงานในพื้นที่ เพื่อให้สามารถทำงานร่วมกันได้อย่างใกล้ชิดกันมากขึ้น พล.อ.ประยุทธ์ กล่าวอีกว่า ตนขออัญเชิญพระบรมราโชวาทพระบาทสมเด็จพระปรมินทรมหาภูมิพลอดุลยเดช บรมนาถบพิตร องค์หนึ่ง มีใจความว่า “...การพัฒนาประเทศจะบรรลุผลตามเป้าหมายได้มากน้อยเพียงใดนั้นย่อมขึ้นอยู่กับปัจจัยประกอบการหลายอย่าง อย่างแรก ต้องมีคนดี คือมีปัญญา มีความรับผิดชอบ มีความวิริยะอุตสาหะเป็นผู้ปฏิบัติ อย่างที่ 2 ต้องมีวิทยาการที่ดีเป็นเครื่องใช้ประกอบการ อย่างที่ 3 ต้องมีการวางแผนที่ดีให้พอเหมาะพอควรกับฐานะเศรษฐกิจ และทรัพยากรที่มีอยู่โดยคำนึงถึงประโยชน์อันพึงประสงค์ของประเทศและประชาชนเป็นหลักปฏิบัติ...” ทุกคนจึงควรถือเป็นภาระหน้าที่ที่จะต้องใช้ปัญญา ความรู้ ความสามารถของตน รับใช้สังคมและพัฒนาบ้านเมืองให้เกิดประโยชน์สูงสุด เพื่อให้ชาวไทยทุกคนน้อมนำไปประยุกต์ใช้เป็นเข็มทิศนำทางสำหรับการทำงานร่วมกันทั้งในปัจจุบัน และในอนาคต โดยเฉพาะในช่วงของประเทศไทยในการเปลี่ยนผ่านที่หลายฝ่ายเรียกร้องให้ปฏิรูปประเทศในหลายๆด้าน พล.อ.ประยุทธ์ กล่าวอีกว่า การจะปฏิรูปอย่างไรให้ประสบความสำเร็จ ต้องทำอย่างมียุทธศาสตร์เป็นกรอบใหญ่กำหนดนโยบายสาธารณะและการบริหารราชการแผ่นดินให้มุ่งไปสู่จุดหมาย ไม่คดเคี้ยวให้สิ้นเปลืองทรัพยากร งบประมาณ และเวลา รวมถึงไม่มีความขัดแย้ง อีกทั้งเราต้องสามารถทำแผนการปฏิบัติ-ปฏิรูปให้มีรายละเอียด มีความชัดเจน และประเมินผลได้ ตลอดจนให้ทุกหน่วยงานทำงานร่วมกันได้ และส่งเสริมการมีส่วนร่วมของทุกภาคส่วนในรูปแบบกลไกประชารัฐ.  ,yellow
218,218,"""บิ๊กป้อม""ยกหูเคลียร์""เตีย บันห์""ปมสื่อไทยพาดพิงผู้นำระดับสูง  ",https://www.dailynews.co.th/politics/578338,2017-06-07T10:00:09.977Z,“บิ๊กป้อม” เผยโทรศัพท์คุย “เตีย บันห์” หลังกลาโหมกัมพูชา ทำหนังสือถึงสื่อไทย จี้ขอโทษอย่างเป็นทางการหลังนำเสนอข่าวพาดพิง ยันไม่กระทบความสัมพันธ์ประเทศ  ,เมื่อวันที่ 7 มิ.ย. พล.อ.ประวิตร วงษ์สุวรรณ  รองนายกรัฐมนตรีและรมว.กลาโหม กล่าวถึงกรณีที่สำนักวิเทศสัมพันธ์กระทรวงกลาโหมกัมพูชาออกหนังสือถึงสำนักงานผู้ช่วยทูตทหารไทยประจำกรุงพนมเปญ ประเทศกัมพูชา เรียกร้องให้สื่อมวลชนไทยบางสำนักแสดงความรับผิดชอบและขอโทษอย่างเป็นทางการภายหลังนำเสนอข่าวพาดพิงพล.อ.เตีย บันห์ รองนายกรัฐมนตรีและรมว.กลาโหมของกัมพูชา ว่า ได้โทรศัพท์พูดคุยกับพล.อ.เตีย บันห์ เรียบร้อยแล้ว ซึ่งมีความเข้าใจดีต่อกัน ทางพล.อ.เตีย บันห์ไม่ได้ติดใจเอาความอะไร เพียงแต่อยากให้มีการแสดงความรับผิดชอบและขอโทษอย่างเป็นทางการต่อรัฐบาลกัมพูชา ทั้งนี้จึงอยากขอให้สื่อไทยระมัดระวังการนำเสนอข่าวที่พาดพิงถึงบุคคลระดับสูงของกัมพูชาหากยังไม่ได้มีการพิสูจน์ หรือสอบสวนอย่างเป็นทางการ อย่างไรก็ตามเชื่อว่าเหตุการณ์ที่เกิดขึ้นจะไม่ส่งผลกระทบต่อความสัมพันธ์ระหว่างประเทศ เพราะไทยและกัมพูชามีความสัมพันธ์ที่ดีมาโดยตลอดและผู้บริหารประเทศทั้งสองมีความสัมพันธ์ที่ดีต่อกันมาโดยตลอดเช่นกัน  “เขาฝากเตือนมายังสื่อมวลชนไทยว่า การนำเสนอข่าวใดหากเกี่ยวกับผู้นำระดับสูงของต่างประเทศ หรือประเทศเพื่อนบ้านต้องคำนึงถึงข้อเท็จจริง และมีข้อมูลหลักฐานที่แน่ชัด ต้องระมัดระวัง อย่ารีบร้อนดำเนินการ เพราะอาจเกิดความเสียหายและจะกระทบความสัมพันธ์ระหว่างประเทศ ซึ่งทุกเรื่องควรรอการสอบสวนให้ได้ข้อเท็จจริงเสียก่อน” พล.อ.ประวิตร กล่าว.  ,neutral
219,219,มท.ชวนประชาชนตอบคำถาม4ข้อ'บิ๊กตู่' เริ่ม12มิ.ย. ,https://www.dailynews.co.th/politics/578441,2017-06-07T18:05:40.512Z,'มท.' โชว์แบบฟอร์มตอบคำถาม 4 ข้อของ'ประยุทธ์'ผ่านสื่อ ชวนประชาชนแสดงความเห็น เริ่ม12 มิ.ย.นี้ ระบุยังไม่กำหนดระยะเวลาสิ้นสุดรับฟัง สั่งรายงานผลครั้งแรก 23 มิ.ย. ,"เมื่อวันที่ 7 มิ.ย.นายกฤษฎา บุญราช ปลัดกระทรวงมหาดไทย กล่าวถึงการรับฟังความเห็นประชาชน ต่อคำถาม 4 ข้อของพล.อ.ประยุทธ์ จันทร์โอชา นายกรัฐมนตรี ว่า จะเริ่มเปิดสถานที่รับฟังความคิดเห็นต่อคำถาม 4 ข้อ ตั้งแต่วันที่ 12 มิ.ย.เป็นต้นไป ในเวลาราชการ ตั้งแต่เวลา 08.30-16.30 น.ที่ ศูนย์ดำรงธรรมกระทรวงมหาดไทย ศูนย์ดำรงธรรมจังหวัด ศูนย์ดำรงธรรมอำเภอ ศูนย์บริการประชาชน สำนักงานปลัดสำนักนายกรัฐมนตรี ศูนย์รับเรื่องราวร้องทุกข์กรุงเทพมหานคร และศูนย์บริการประชาชนเขตทุกเขต รวม 1,007 แห่ง ซึ่งยังไม่กำหนดระยะเวลาสิ้นสุดในการรับฟังความคิดเห็น ทั้งนี้ผู้แสดงความคิดเห็นจะต้องแสดงบัตรประจำตัวประชาชน และกรอกข้อมูลหมายเลขบัตรประจำตัวประชาชน 13 หลัก และรายการอื่น ๆ ตามแบบสอบถามความคิดเห็น พร้อมลงลายมือชื่อผู้แสดงความคิดเห็น นายกฤษฎา กล่าวว่า ด้านการรวบรวมความคิดเห็นกระทรวงได้แต่งตั้งคณะทำงานกลั่นกรองสรุปผลการตอบคำถาม และการแสดงความคิดเห็นระดับกระทรวง และสั่งการให้ผู้ว่าราชการจังหวัดแต่งตั้ง คณะทำงานกลั่นกรองสรุปผลการตอบคำถามและการแสดงความคิดเห็นระดับจังหวัด โดยให้ดำเนินการสรุปผลการตอบแบบสอบถามและแสดงความคิดเห็น รายงานกระทรวงมหาดไทยทุก 10 วันทำการ โดยกำหนดให้รายงานผลครั้งแรก ในวันที่ 23 มิ.ย.ทั้งนี้เพื่อให้ประชาชนออกมาแสดงความคิดเห็นอย่างกว้างขวาง กระทรวงได้สั่งการให้ผู้ว่าราชการจังหวัด ทุกจังหวัดประชาสัมพันธ์ประเด็นคำถาม 4 ข้อ รวมทั้งข้อมูลสถานที่ เวลา ช่องทาง และแบบสอบถาม ให้ประชาชนทราบอย่างทั่วถึง จึงขอชวนประชาชนแสดงความเห็น เพื่อร่วมกันกำหนดทิศทางในการพัฒนาประเทศชาตินำพาไปสู่ความเข้มแข็งอย่างมั่นคงและยั่งยืน ผู้สื่อข่าวรายงานว่า ทั้งนี้กระทรวงมหาดไทยได้ส่งแบบฟอร์มการตอบคำถาม 4 ข้อของนายกรัฐมนตรี มาเผยแพร่ในครั้งนี้ด้วย.",neutral
220,220,"สนช. เปิดเว็บไซต์ ""อาเซียนลอว์"" ",https://www.dailynews.co.th/politics/578154,2017-06-06T14:06:31.669Z,สนช. เปิดเว็บไซต์ 'อาเซียนลอว์' รวบรวบรัฐธรรมนูญ-กฎบัตรปฏิญญาอาเซียน 10 ประเทศสมาชิก   ,"เมื่อวันที่ 6 มิ.ย.ที่รัฐสภา นายสุรชัย เลี้ยงบุญเลิศชัย รองประธานสภานิติบัญญัติแห่งชาติ (สนช.) คนที่ 1 ในฐานะประธานคณะกรรมการเทคโนโลยีสารสนเทศและการสื่อสาร สนช.ได้ร่วมพิธีเปิด ""Soft Opening เว็บไซต์ asean-law.senate.go.th."" ข้อมูลกฎหมายในกลุ่มประเทศอาเซียน โดยนายธานี อ่อนละเอียด สมาชิกสนช.ในฐานะประธานคณะอนุกรรมการรวบรวมข้อมูลกฎหมายในกลุ่มอาเซียน กล่าวรายงานว่า ที่ผ่านมา คณะอนุฯ ได้รับความร่วมมือจากหน่วยงานเครือข่ายรวม 24 หน่วยงานในการดำเนินการรวบรวมข้อมูลเกี่ยวกับกฏหมายในกลุ่มประเทศอาเซียน  นายสุรชัย กล่าวอีกว่า ได้แบ่งกฏหมายออกเป็น 3 กลุ่ม คือ 1.รัฐธรรมนูญของทั้ง 10 ประเทศ พร้อมจัดทำระบบการเปรียบเทียบตามหมวดหมู่ 2.กฎบัตร ปฏิญญาอาเซียน และบันทึกความตกลงในเรื่องต่างๆของอาเซียน และประเทศคู่เจรจา และ 3.กฏหมายตามเป้าหมายความร่วมมือของประชาคมอาเซียน อาทิ กลุ่มกฎหมายด้านความมั่นคงและการเมือง กลุ่มกฎหมายด้านเศรษฐกิจ เป็นตัน เพื่อไว้สำหรับเป็นฐานข้อมูลในการสนับสนุนการปฏิบัติของฝ่ายนิติบัญญัติ และเป็นฐานข้อมูลอันจะเกิดประโยชน์ต่อหน่วยงายรัฐ เอกชน ภาคประชาชนให้สามารถเห็นภาพรวมของสิ่งที่ต้องดำเนินการตามข้อผูกพัน ตลอดจนสามารถสร้างความเข้มแข็งและเพิ่มพูนความสามารถในการแข่งของไทยในการก้าวสู่ประชาชนอาเซียนได้อย่างมีประสิทธิภาพ.  ",neutral
221,221,"""ตู่""แซะคนเชียร์""บิ๊กตู่""อยู่ต่อ ออกตัวแรงระวังช้ำ ",https://www.dailynews.co.th/politics/577521,2017-06-03T18:28:41.742Z,“จตุพร”ชี้หนุน“บิ๊กตู่”นั่งนายกฯพวกออกตัวแรงระวังช้ำ ชี้กปปส. คืนรังทำปชป.หายนะ  หลังเลือกตั้งใครนั่งเก้าอี้นายกฯ คำตอบอยู่ที่ประชาชน  ,เมื่อวันที่ 2 มิ.ย. นายจตุพร พรหมพันธุ์ ประธานแนวร่วมประชาธิปไตยต่อต้านเผด็จการแห่งชาติ (นปช.) กล่าวถึงกรณีนายสุเทพ เทือกสุบรรณ ประธานมูลนิธิมวลมหาประชาชนเพื่อการปฏิรูปประเทศไทย ออกมาสนับสนุนให้พล.อ.ประยุทธ์ จันทร์โอชา เป็นนายกรัฐมนตรีต่อหลังมีการเลือกตั้ง โดยใช้เสียงสนับสนุนจาก ส.ว. 250 เสียง ว่า  เรื่องนี้ขึ้นกับการตัดสินใจของพล.อ.ประยุทธ์และการตัดสินใจของประชาชนในการเลือกตั้งที่ยังเหลือเวลาอีกยาวนาน ไม่ควรมาเร่งออกตัวแรงขนาดนี้ เพราะใครก็ตามที่ออกตัวแรงก็จะยิ่งบอบช้ำ ทั้งนี้คิดว่ากว่าจะได้รัฐบาลใหม่ต้องใช้เวลาอีกร่วม 2 ปี ขณะนี้ไม่เข้าใจว่าเจตนาจริงๆ ของนายสุเทพต้องการอะไร นายจตุพร กล่าวอีกว่า ส่วนกรณีสมาชิก กปปส. บางส่วนกลับเข้าพรรคประชาธิปัตย์นั้น จะทำให้สถานการณ์การเลือกตั้งยากลำบากยิ่งขึ้น เพราะหากพูดในนามพรรคประชาธิปัตย์ก็ต้องสนับสนุนนายอภิสิทธิ์ เวชชาชีวะ หัวหน้าพรรคฯ แต่หากพูดในนาม กปปส.ก็ต้องสนับสนุนพล.อ.ประยุทธ์ แต่สถานการณ์วันนี้ยังอีกยาวไกล และการเลือกตั้งยังขยับกันได้ และยังไม่รู้ว่าเมื่อถึงเวลานั้นประเทศจะอยู่ในสภาพใด แต่ในทางการเมืองการมีสองคำตอบอยู่ในพรรคเดียว ไม่น่าจะง่ายต่อการรณรงค์หาเสียงเลือกตั้ง นายจตุพร ยังกล่าวถึงกรณี นายพิชัย รัตตกุล อดีตหัวหน้าพรรคประชาธิปัตย์ เสนอให้ 4 พรรคการเมืองใหญ่จับมือกันเพื่อต่อสู้กับทหารว่า เรื่องนี้ยังเป็นปัญหาอยู่ นายพิชัยเจตนาดี แต่ปัญหาไม่ได้อยู่ที่พรรคอื่น แต่อยู่ที่พรรคซึ่งนายพิชัยเคยเป็นหัวหน้าพรรคมานั่นเอง ส่วนพรรคเพื่อไทยจะจับมือกับประชาธิปัตย์ได้หรือไม่ ก็ต้องรอดูว่าถ้าจับมือกันเอาคนนอกเข้ามาแล้วประชาชนจะรับได้หรือไม่ จะมีอะไรเลวร้ายกว่าที่เป็นอยู่ในทุกวันนี้หรือไม่ วันนี้ไม่มีใครรู้ว่าผลการเลือกตั้งจะออกมาอย่างไร แม้มี ส.ว. 250 รออยู่  แต่ทุกอย่างอยู่ที่การตัดสินใจของประชาชน เชื่อว่าหากมีการเลือกตั้งจะเป็นการเลือกตั้งที่ประชาชนออกมาใช้สิทธิ์มากที่สุด และเชื่อว่าสุดท้ายคำตอบก็จะอยู่ที่ประชาชน.,red
222,222,"""วิษณุ""ตีมึน4คำถาม""บิ๊กตู่""ไม่รู้เอาไปทำอะไร ",https://www.dailynews.co.th/politics/577258,2017-06-03T22:17:00.891Z,“วิษณุ” แจงไม่รู้เรื่องคำถาม 4 ข้อ “นายกฯ” เผยไม่ทราบว่าคำตอบที่ได้จะนำไปทำอะไร  ,เมื่อวันที่ 1 มิ.ย. ที่้ทำเนียบรัฐบาล นายวิษณุ เครืองาม รองนายกรัฐมนตรี ให้สัมภาษณ์ถึงคำถาม 4 ข้อถึงประชาชนของ พล.อ.ประยุทธ์ จันทร์โอชา นายกรัฐมนตรี และหัวหน้าคณะรักษาความสงบแห่งชาติ  (คสช.) ว่า ตนไม่ทราบ ตอบไม่ถูก เพราะไม่ได้เกี่ยวข้องกับเรื่องนี้  กระทรวงมหาดไทยคงกำลังรับไปทำอยู่ รวมถึงไม่ทราบว่าทำไปทำไม และคำตอบจะนำไปทำอะไร ตนไม่ทราบ ซึ่งก็รู้เท่าที่สื่อรู้ เมื่อถามว่าการถามคำถาม 4 ข้อของนายกฯ หมายความรัฐบาลว่าไม่เชื่อมั่นในกลไกรัฐธรรมนูญฉบับล่าสุดใช่หรือไม่ นายวิษณุกล่าวว่า  ไม่ทราบ  ต้องให้โฆษกหรือกระทรวงมหาดไทยเป็นผู้พูด  เมื่อถามอีกว่าเรื่องของคำถาม 4 ข้อ ได้มีการพูดถึงในการประชุมคณะรัฐมนตรี (ครม.) ที่ผ่านมาหรือไม่ นายวิษณุกล่าวว่าไม่มี ถ้ามีตนก็จะรู้และนำมาเล่าให้ฟังได้ นายวิษณุ กล่าวว่า กรณีนายมีชัย ฤชุพันธุ์ ประธานกรรมการร่างรัฐธรรมนูญ (กรธ.) ระบุว่าการถาม 4 ข้อจะเป็นเรื่องดี ที่ให้ประชาชนตระหนักในการเลือกคนดีในการเลือกตั้งนั้น คิดว่าจะเป็นตัวช่วยอย่างนั้นหรือไม่นั้น ตนได้อ่านข่าวที่นายมีชัยให้สัมภาษณ์ไปแล้ว แต่คงไม่มีความเห็น เพราะตนอยู่ในรัฐบาล และนายกฯเป็นผู้พูด  จึงไม่มีอะไรไปวิจารณ์.  ,red
223,223,"""ลิงอ้วน"" น้ำหนักลดแล้ว 1 เดือน 1 กก. ",https://www.dailynews.co.th/politics/577608,2017-06-03T18:34:49.799Z,หมอใช้สูตรฟิตเนสอาหารเน้นกล้วย-มะละกอ เผาผลาญได้ทันที ทำร่างกายสดชื่น เผยเจ้าอ้วนไม่ขู่จนท.ผู้ดูแลแล้ว,"กรณีที่สำนักอนุรักษ์สัตว์ป่า กรมอุทยานแห่งชาติ สัตว์ป่า และพันธุ์พืชได้ช่วยเหลือลิงแสมจากบริเวณจุดชมวิวถนนเลียบวงแหวนใต้ เขตบางขุนเทียน กทม.เมื่อวันที่ 4 พ.ค.ที่ผ่านมา เนื่องจากลิงตัวดังกล่าว มีสภาพอ้วนมาก เคลื่อนไหวตัวลำบาก ได้แต่นั่งนิ่งๆรอรับอาหารจากผู้คนที่ผ่านไปมา โดยครั้งแรกที่รับลิงแสมตัวดังกล่าวมาดูแลนั้น พบว่ามีน้ำหนักตัวถึง 27 กิโลกรัม มีหน้าท้องขนาดใหญ่ประมาณ 35-40 เซนติเมตร ซึ่งโดยปกติแล้ว ลิงแสมโดยทั่วไปจะมีน้ำหนักประมาณ 10-15 กิโลกรัมเท่านั้น  เมื่อวันที่ 3 มิ.ย.น.ส.กาญจนา นิตยะ ผอ.สำนักอนุรักษ์สัตว์ป่า กรมอุทยานฯ ให้สัมภาษณ์ความคืบหน้าในการรักษาอาการป่วยด้วยโรคอ้วน ของลิงแสมตัวนี้ว่า ล่าสุดนั้นชั่งน้ำหนักพบว่าลิงสามารถลดน้ำหนักได้แล้วเกือบ 1 กิโลกรัม หลังจากเข้ามาอยู่ภายใต้การดูแลของสัตวแพทย์สัตว์ป่าของกรมอุทยานแห่งชาติครบ 1 เดือนพอดี สุขภาพโดยทั่วไปพบว่า ดีขึ้นทั้งด้านร่างกายและจิตใจ ไม่มีการร้องขู่เจ้าหน้าที่ที่เข้าไปดูแลให้อาหาร เหมือนก่อนหน้านี้ แววตาก็สดใสกว่าเดิมมาก ด้านนสพ.ภัทรพล มณีอ่อน สัตวแพทย์สัตว์ป่าประจำกรมอุทยานฯ กล่าวว่า สัตวแพทย์ได้ปรับอาหาร ปรับพฤติกรรม ให้ลิงได้ออกกำลังกายมากขึ้น โดยได้ทำชิงช้า ไว้ให้ลิงห้อยโหน ปีนป่าย นำอาหารไปวางไว้ตามจุดต่างๆให้ไกลตัวมากขึ้น เช่นวางเอาไว้บนที่สูงๆ เพื่อให้ลิงได้ใช้แรง ให้เคลื่อนไหวร่างกายมากขึ้น โดยเวลานี้ ได้ขยายกรงออกไปเพิ่มอีก 1 กรง ให้ลิงได้มีพื้นที่สำหรับการเคลื่อนไหว สำหรับอาหาร ให้กินผักประเภทผักกาดและถั่วฝักยาว ส่วนผลไม้ให้กินกล้วยกับมะละกอ ""วิเคราะห์แล้ว พบว่าสาเหตุที่ลิงอ้วนมาจากการกินน้ำตาลจากอาหารของคนมากเกินไป จะต้องลดส่วนนี้อย่างเร่งด่วน แต่ที่ยังให้มะละกอกับกล้วยอยู่เพราะผลไม้ทั้งสองนี้มีน้ำตาลฟรุกโตสที่ร่างกายสามารถนำไปใช้ได้ทันที และยังทำให้ร่างกายสดชื่น ไม่เครียดเกินไปอีกด้วย โดยภาพรวมหมอค่อนข้างพอใจกับสุขภาพของลิงอ้วนตัวนี้"" นสพ.ภัทรพลกล่าว.",neutral
224,224,เตือนคนไทยในบาห์เรน-ยูเออี-กาตาร์ งดวิจารณ์ทุกสื่อ ,https://www.dailynews.co.th/politics/578729,2017-06-09T12:00:10.978Z,กต.เตือนคนไทยในบาห์เรน-ยูเออี-กาตาร์งดวิจารณ์ในทุกสื่อปมกาตาร์ถูกตัดสายสัมพันธ์ แนะตรวจสอบสายการบินก่อนซื้อตั๋ว  ,เมื่อวันที่ 9 มิ.ย. ผู้สื่อข่าวรายงานว่า เฟซบุ๊กของสถานเอกอัครราชทูตไทย ณ กรุงโดฮา ประเทศกาตาร์ แจ้งถึงความคืบหน้ากรณีที่มีหลายประเทศศตัดความสัมพันธ์ทางการทูตกับกาตาร์ ว่า สถานเอกอัครราชทูตไทย ณ กรุงโดฮา ขอให้คำแนะนำในประเด็นที่อาจส่งผลกระทบต่อการใช้ชีวิตของคนไทยในกาตาร์ ดังนี้ 1.ตามที่สายการบินของสหรัฐอาหรับเอมิเรตส์(ยูเออี) ได้ประกาศห้ามชาวกาตาร์และชาวต่างชาติที่มีถิ่นพำนักอยู่ในกาตาร์เดินทางเข้ายูเออี ตั้งแต่วันที่ 7 มิ.ย.ที่ผ่านมา โดยไม่ได้ระบุระยะเวลาบังคับใช้แนวปฏิบัติดังกล่าวที่แน่นอนนั้น หากมีคนไทยที่อยู่ในกาตาร์ต้องการเดินทางไปยูเออี โดยไม่คำนึงว่าจะเดินทางมาจากประเทศใด สถานเอกอัครราชทูตไทยฯขอแนะนำให้ตรวจสอบกับสายการบินที่จะใช้บริการก่อนซื้อบัตรโดยสารเครื่องบิน  2.ทางการยูเออีประกาศระงับบริการขนส่งไปรษณีย์จากยูเออีมายังกาตาร์อย่างไม่มีกำหนดตั้งแต่วันที่ 8 มิ.ย.ที่ผ่านมา หากคนใดรอรับพัสดุที่ถูกจัดส่งผ่านช่องทางดังกล่าวจากยูเออี ขอให้ประสานกับเอมิเรตส์ โพสต์(Emirates Post) เกี่ยวกับช่องทางการจัดส่งพัสดุดังกล่าวใหม่โดยตรง 3.ขณะนี้ทางการยูเออีและบาห์เรนได้ประกาศเตือนประชาชนทุกคนที่อาศัยอยู่ในประเทศของตัวเองว่าห้ามแสดงออกถึงความเห็นใจกาตาร์ หรือคัดค้านต่อจุดยืนของรัฐบาลยูเออีและรัฐบาลบาห์เรนเกี่ยวกับสถานการณ์ความขัดแย้งดังกล่าว ทั้งทางวาจา ลายลักษณ์อักษร ภาพ หรือรูปแบบอื่นๆซึ่งรวมถึงการแสดงออกผ่านสื่อออนไลน์ด้วย แม้ขณะนี้ทางการกาตาร์จะยังไม่ประกาศห้ามในลักษณะดังกล่าวเป็นการตอบโต้ แต่เพื่อความปลอดภัย ขอให้คนไทยในกาตาร์ระมัดระวัง ไม่พูด เขียน หรือแสดงท่าทีที่อาจดูหมิ่นสถาบันชาติ ศาสนา ราชวงศ์ของกาตาร์ รวมถึงการแสดงความคิดเห็นในเชิงลบต่อรัฐบาลกาตาร์เกี่ยวกับสถานการณ์ความขัดแย้งดังกล่าวในทุกช่องทาง โดยเฉพาะการแชร์ข้อมูลหรือแสดงความคิดเห็นผ่านสื่อออนไลน์  ทั้งนี้ หากมีพัฒนาการใดๆที่มีนัยสำคัญต่อการใช้ชีวิตของคนไทยในกาตาร์เพิ่มเติม สถานเอกอัครราชทูตไทยฯ จะแจ้งให้ทราบผ่านทางเว็บไซต์ เฟซบุ๊ก และกลุ่มไลน์ของสถานเอกอัครราชทูตไทยฯ ต่อไป.  ,neutral
225,225,เตือนหากเซตซีโร่มีนัยยะถือเป็นตราบาป ,https://www.dailynews.co.th/politics/578861,2017-06-10T08:09:14.140Z,'สมชัย'เตือนด้านมืดปฏิรูปเลือกตั้ง หากเซตซีโร่ กกต. แล้วมีนัยยะทางการเมืองแอบแฝงเป็นตราบาป ไม่ต่างจากนิรโทษกรรมสุดซอย,"เมื่อวันที่ 10 มิ.ย. นายสมชัย ศรีสุทธิยากร กรรมการการเลือกตั้ง (กกต.)ด้านบริหารกลาง โพสต์ข้อความบนเฟซบุ๊กส่วนตัวถึงกรณีที่ประชุมสภานิติบัญญัติแห่งชาติ(สนช.) มีมติเสียงข้างมาก เซตซีโร่ กกต.นั้น ว่า “ด้านมืดของการปฏิรูปการเลือกตั้ง” โดยมีใจความว่า เราอาจเคลิบเคลิ้มกับด้านสว่างเจิดจรัสของการปฏิรูปการเลือกตั้งด้วยการกำหนดคุณสมบัติที่เข้มขึ้นของผู้มาทำหน้าที่เป็น กรรมการ กกต. สร้างทีม กกต.ใหม่ที่เป็นปลาน้ำเดียว ภายใต้ข้ออ้างการมีโครงสร้างใหม่ และวลีที่ว่าหากต้องการปฏิรูปต้องมีคนเจ็บบ้าง โดยหวังว่า กกต.ใหม่ที่มาจะเป็นกลาง มีความกล้าหาญ จริงจังกับหน้าที่ และ ทำให้การเลือกตั้งมีผลเป็นที่ยอมรับ ลดความขัดแย้งในสังคมและเป็นทางออกของประเทศ แต่อีกด้านหนึ่งที่อาจต้องเตรียมใจและเตรียมสู้ของฝ่ายประชาชน คือ กลไกการสรรหา กกต.ใหม่ ซึ่งไม่ใช่การสรรหาภายใต้ภาวะปกติของการมี ส.ว.ที่มาจากประชาชน แต่เป็น สนช.ที่มาจากการแต่งตั้งของคณะผู้มีอำนาจ ซึ่งไม่ว่ากรรมการสรรหาจะเสนอชื่อใครมา สนช.ที่ปฏิบัติหน้าที่แทน ส.ว. อาจส่งคืนให้ไปสรรหามาใหม่จนกว่าจะเป็นที่พอใจ ""หาก คสช.คือคณะบุคคลที่เข้ามากอบกู้บ้านเมืองในยามวิกฤติและพร้อมวางตัวเป็นกลางในการเลือกตั้งคงไม่มีปัญหาอะไร แต่หากมีจุดหมายทางการเมืองในอนาคต และมีส่วนได้ส่วนเสียหากพรรคใดแพ้พรรคใดชนะ และปณิธานอันเจิดจรัสของ กรธ. กมธ. และการลงมติของ สนช.ในการเซตซีโร่ กกต. คือ ตราบาปสำคัญกับการเมืองไทยที่ไม่ต่างอะไรกับการลงมตินิรโทษสุดซอย ที่อาศัยอำนาจและเสียงข้างมากที่ฝ่ายตนมีกระทำการเพื่อผลประโยชน์ส่วนตน""นายสมชัย กล่าว.  ",red
226,226,อุ้มประมงทะเลส่งซิกบอร์ดขึ้นค่าจ้างวันละ400บาท  ,https://www.dailynews.co.th/politics/578162,2017-06-06T12:00:14.175Z,สั่งอุ้มประมงทะเล ส่งซิกบอร์ดปรับค่าจ้างขั้นต่ำวันละ 400 บาท หวังแก้ขาดแคลนแรงงาน  ,"เมื่อวันที่ 6 มิ.ย. ที่กระทรวงแรงงาน นายสุทธิ สุโกศล ผู้ตรวจราชการกระทรวงแรงงาน ในฐานะหัวหน้าชุดปฏิบัติการข่าวสาร กระทรวงแรงงาน เปิดเผยว่า พล.อ.ศิริชัย ดิษฐกุล รมว.แรงงานได้มอบหมายให้กรมการจัดหางาน (กกจ.)จัดประชุมผู้ประกอบการประมงจังหวัด 11 จังหวัด ได้แก่ ภูเก็ต สงชลา ตรัง ตราด สุราษฎร์ธานี ชลบุรี ระนอง สมุทรสาคร  สมุทรสงคราม สมุทรปราการ  ปัตตานี กระบี่ นายกสมาคมการประมงแห่งประเทศไทย และเจ้าหน้าที่องค์การแรงงานระหว่างประเทศเพื่อการโยกย้ายถิ่นฐาน ประจำประเทศไทย เพื่อร่วมกันแก้ไขปัญหาการทำประมงผิดกฎหมายตามข้อเสนอแนะของสหภาพยุโรป บรรเทาปัญหาขาดแคลนแรงงานในมาตรการระยะสั้นอย่างเร่งด่วน  นายสุทธิ กล่าวอีกว่า พร้อมทั้งรับทราบสภาพการจ้าง  อัตราค่าจ้าง สวัสดิการต่าง ๆ สัญญาจ้าง เป็นต้น ในเบื้องต้น ที่ประชุมมีข้อเสนอเกี่ยวกับค่าตอบแทน โดยให้จ่ายค่าจ้างเป็นรายเดือนๆ ละ 12,000 บาท  พร้อมจัดสวัสดิการ จัดที่พัก และอาหารให้แก่แรงงาน รวมทั้งรับผิดชอบในการรักษาพยาบาล โดยจัดทำประกันชีวิต ประกันสุขภาพและประกันอุบัติเหตุ นอกจากนี้ยังเสนอให้คณะกรรมการค่าจ้างปรับขึ้นค่าจ้างในอัตราวันละไม่น้อยกว่า 400 บาทอีกด้วย ทั้งนี้ผู้ประกอบการพร้อมให้การสนับสนุนนโยบายนำเข้าแรงงานต่างด้าวแบบรัฐต่อรัฐ.  ",neutral
227,227,"""บิ๊กตู่""ซัดนักการเมือง โจมตีนโยบายหวังผลการเมือง ",https://www.dailynews.co.th/politics/577501,2017-06-03T18:28:36.680Z,'บิ๊กตู่' เตือนเตรียมรับมือน้ำเหนือ ชี้ปัญหาแก้ยากหากยังขัดแย้ง วอนปชช.ช่วยปฏิรูปประเทศก่อนสายเกินไป ย้ำเข้ามาแก้ไขไม่ใช่สร้างปัญหาเพิ่ม ปลุก หยุดวงจรคอร์รัปชั่น ซัดนักการเมืองไม่ดีโจมตีหวังผลการเมือง  ,"เมื่อเวลา 20.15 น. วันที่ 2 มิ.ย. พล.อ.ประยุทธ์ จันทร์โอชา นายกรัฐมนตรี และหัวหน้าคณะรักษาความสงบแห่งชาติ(คสช.) กล่าวผ่านรายการ ""ศาสตร์พระราชา สู่การพัฒนาอย่างยั่งยืน""ตอนหนึ่งว่า เรื่องขยะและผักตบชวาต้องร่วมมือกันหามาตรการให้ได้ เพราะทำให้ระบบระบายน้ำมีปัญหา ซึ่งเป็นภาระหน้าที่ที่จำเป็นต้องมีหลายหน่วยงาน หลายโครงการ ใช้งบประมาณหลายส่วน และหากกำจัดตั้งแต่ต้นทางได้โดยประชาชนทุกคนช่วยกัน ก็สามารถแก้ไขได้โดยทันที พล.อ.ประยุทธ์ กล่าวอีกว่า ขณะที่ปัญหาน้ำท่วมในกรุงเทพฯ และต่างจังหวัดถือเป็นส่วนหนึ่งของปัญหาในการบริหารจัดการน้ำทั้งระบบ และได้สั่งการไปแล้ว แต่อาจแก้ไม่ได้ทันที เพราะปัญหาคือขยะ คูคลองเดิมมีน้อย เครื่องสูบน้ำ ผลักดันน้ำ ระบายน้ำก็มีน้อย ปัญหาของเดิมที่ทำกันเอาไว้ก็แก้ไม่ได้ ก็ต้องทำใหม่ เพราะที่ผ่านมาสร้างไปโดยไม่เป็นไปตามผังเมือง ต่อจากนี้ต้องเตรียมรับมือกับน้ำเหนือที่จะไหลลงมาเพิ่ม รวมกับฝนที่ตกใต้เขื่อน ที่อาจตกเกินระบบระบายน้ำจะรับได้ เพราะเราไม่มีเขื่อน ไม่มีแก้มลิงขนาดใหญ่เพียงพอ เพราะประชาชนไม่ยินยอม  ""ทุกอย่างทำไม่ได้เลย ถ้าทุกคนยังขัดแย้งกันด้วยหลักการ ทุกคนต้องการมีน้ำใช้ ไม่อยากให้น้ำท่วม แต่ไม่ยอมเสียสละ ยังให้เป็นหน้าที่ของรัฐบาลโทษกันไปมาทุกอย่าง ไม่มีโอกาสปฎิรูปได้ทุกอย่าง ผมอยากทำความเข้าใจวันนี้ ที่ผมพูดไม่ใช่เป็นการแก้ตัว หรือโยนความผิดให้กับใคร แต่เราต้องยอมรับในปัญหาที่แท้จริง ให้กำลังใจซึ่งกันและกัน ช่วยกันแก้ไขมากกว่าตำหนิ เลิกบ่นว่าในสิ่งที่ทำไม่ได้ ก่อนจะติติงวิพากษ์วิจารณ์ใดๆ กรุณามีหลักคิดให้ถูกต้อง มีข้อมูลที่เพียงพอ มองปัญหาที่ทับซ้อน แกะออกมาจะได้รู้ว่าเราจะแก้ไขได้อะไรบ้าง เพื่อช่วยกันปฏิรูปประเทศก่อนที่ทุกอย่างจะสายเกินไป ผมเชื่อว่าทุกปัญหาจะค่อยๆ ดีขึ้น ขอให้ประชาชนเข้าใจ อย่าไปฟังคำบิดเบือน ทุกอย่างเป็นไปไม่ได้ต้องร่วมมือกัน""พล.อ.ประยุทธ์ กล่าว พล.อ.ประยุทธ์ กล่าวอีกว่า นอกจากนี้รัฐบาลพยายามแก้หนี้นอกระบบ ลดภาระหนี้สินครัวเรือน แต่จะให้รัฐบาลช่วยทั้งหมดโดยไม่ต้องชำระคืนเป็นไปไม่ได้ อย่าไปเชื่อผู้บิดเบือนว่ารัฐบาลนี้มาสร้างหนี้  ทั้งนี้มีการป้องกันไม่ให้ใช้งบประมาณในการสร้างนโยบายประชานิยมเต็มรูปแบบ แต่ทุกอย่างขึ้นอยู่กับการมีธรรมาภิบาลของทุกรัฐบาล ยืนยันรัฐบาลนี้เข้ามาแก้ปัญหา ไม่ใช่มาสร้างปัญหา สิ่งที่เป็นอุปสรรคต่อการขับเคลื่อนประเทศคือการทุจริต เป็นเรื่องที่ทุกคนต้องร่วมกันรับผิดชอบ ซึ่งอาจมาในรูปแบบที่เกี่ยวกับ กิจการสีเทา เปิดโอกาสให้เจ้าหน้าที่บางกลุ่ม ใช้กฎหมายที่ถืออยู่ เพื่อเรียกรับผลประโยชน์ วันนี้ถึงเวลาที่ต้องหยุด วงจรคอร์รัปชั่นให้ได้ ตนคิดว่าแก้ไขได้ โดยการการสร้างจิตสำนึกให้กับทุกคน  ""รัฐบาลและ คสช. ยอมรับว่าการปราบ ปรามการทุจริต การจัดระเบียบสังคม และการบังคับใช้กฎหมายอย่างเคร่งครัด เป็นส่วนหนึ่งที่ทำให้การไหลเวียนในระบบเศรษฐกิจหดตัว อาจจะเนื่องจากเม็ดเงินจากการประกอบธุรกิจสีเทา ซึ่งเดิมมีเป็นจำนวนมาก  บางคนมักง่ายในการหาเงิน หมดก็หาใหม่ก็ต้องทำผิดกฎหมาย วันนี้สิ่งที่เคยชินทำไม่ได้ เลยรู้สึกเดือดร้อนจนนักการเมืองที่ไม่ดีนัก ออกมาพูดบิดเบือน โจมตีนโยบายการจัดระเบียบบ้านเมือง ว่าสร้างความลำบากให้กับผู้มีรายได้น้อย เพื่อหวังผลทางการเมือง แล้วข้อเท็จจริงมันคืออะไร ทำไมเราไม่สร้างการรับรู้ที่ถูกต้อง” พล.อ.ประยุทธ์ กล่าว  นอกจากนี้ พล.อ.ประยุทธ์ ได้แนะนำหนังสือ 2 เล่ม ซึ่งเห็นว่าเหมาะสมกับสังคมไทย ว่า เล่มแรกคือหนังสือชื่อ “ปรัชญาทางสายกลาง”ที่มุ่งเน้นสอนให้วางตัวอย่างเหมาะสม ไม่สุดขั้ว ไม่เอนเอียง รู้จักพอเหมาะพอควร โดยเฉพาะเรื่องการปรองดอง การไม่คดโกง และการมีอัธยาศัยไมตรีที่ดีให้แก่กัน ซึ่งเชื่อมโยงโดยตรงกับ “หลักปรัชญาของเศรษฐกิจพอเพียง” ที่ในหลวงรัชกาลที่ 9  เล่มที่สองชื่อ “เดินทางตามรอยพระราชา” ของสำนักงานส่งเสริมสังคมแห่งการเรียนรู้และคุณภาพเยาวชน สามารถใช้เป็นคู่มือพ่อแม่ ครูอาจารย์ ในการมีส่วนร่วมในการเรียนรู้และสนุกไปพร้อมกับเด็กๆ และลูกหลาน “ผมได้สั่งการให้กระทรวงศึกษาธิการนำไปสอดแทรกในหลักสูตรต่างๆเป็นแบบตำราเรียน ซึ่งคงต้องมีครบถ้วนในเรื่องของการสร้างธรรมาภิบาล ปราบ ปรามทุจริต สร้างหลักคิดที่ถูกต้อง เราควรจะกำหนดให้เป็นวิชาพิเศษ มีคะแนนหน่วยกิจ ทำตำราเพิ่ม เพื่อทำให้สังคมปลอดภัยและเข้มแข็ง รวมทั้งให้กระทรวงวัฒนธรรมและทุกๆ หน่วยงาน ได้นำไปเผยแพร่ ประยุกต์ใช้อย่างเหมาะสมต่อไป” พล.อ.ประยุทธ์ กล่าว.  ",yellow
228,228,"""บิ๊กตู่""งดจ้อ-รอทีมโษฆกแกะลายมือแจงสื่อ ",https://www.dailynews.co.th/politics/578135,2017-06-06T12:08:09.792Z,นายกฯ งดจ้อสื่อวันที่ 8 มอบทีมโฆษกฯอ่านโพยแจง แทนการแปลส่งทางไลน์กลุ่มสื่อทำเนียบ  ,เมื่อวันที่ 6 มิ.ย. ที่ทำเนียบรัฐบาล ผู้สื่อข่าวรายงานว่า ภายหลังการประชุมคณะรัฐมนตรี(ครม.) พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) ยังคงไม่ได้แถลงผลการประชุม และไม่ได้ให้สัมภาษณ์สื่อ ที่ทำเป็นประจำทุกสัปดาห์ในการประชุม ครม. แต่อย่างใด โดยทันทีที่ลงจากตึกบัญชาการ นายกรัฐมนตรี ได้ชี้มายังทีมโฆษกประจำสำนักนายกรัฐมนตรี เพื่อให้สื่อมวลชนฟังการแถลงจากทีมโฆษกฯ  ทั้งนี้พ.อ.หญิงทักษดา สังขจันทร์ ผู้ช่วยโฆษกประจำสำนักนายกรัฐมนตรี กล่าวว่า จากคำถามที่สื่อมวลชนได้ส่งมาเพื่อให้ พล.อ.ประยุทธ์ ชี้แจงนั้น นายกฯ ได้เขียนคำตอบเป็นลายมือเช่นเดิม แต่ทีมโฆษกฯ ขอเวลาเรียบเรียง เนื่องจากลายมือนายกฯอ่านยาก โดยจะนำมาแถลงให้สื่อมวลชนได้รับทราบต่อไป โดยสัปดาห์นี้จะใช้วิธีอ่านคำตอบของนายกฯ ให้ฟัง แทนการแปลส่งทางแอปพลิเคชั่นไลน์กลุ่มสื่อมวลชนทำเนียบรัฐบาลเหมือนที่ผ่านมา ผู้สื่อข่าวรายงานว่า ในวันนี้ ถือเป็นวันที่ 8 ที่นายกฯ ไม่ได้ให้สัมภาษณ์สื่อมวลชนภายหลังเมื่อวันที่ 29 พ.ค. นายกฯ ถูกสื่อพยายามสัมภาษณ์ถึงเรื่องคำถาม 4 ข้อ ที่ถูกโจมตีอย่างหนักจากนักการเมือง จนนายกฯ ประกาศจะเลิกพูด 2-3 สัปดาห์.  ,red
229,229,7-8รมต.เสี่ยงขาดคุณสมบัติ ชี้'วิษณุ'มีโอกาสรอดสูง ,https://www.dailynews.co.th/politics/578973,2017-06-10T23:02:29.294Z,พบ 7-8 รัฐมนตรีอาจเข้าข่ายขาดคุณสมบัติ ส่อโดนส่งศาลรัฐธนนมวินิจฉัย พบมีเพียง 'วิษณุ' เปอร์เซ็นต์รอดมีสูง เหตุข้อกล่าวหาไม่ชัด,เมื่อวันที่ 10 มิ.ย. ผู้สื่อข่าวรายงานว่า จากกรณีที่คณะกรรมการการเลือกตั้ง (กกต.)ตั้งคณะอนุกรรมการสอบสวน 9 รัฐมนตรี ในส่วนของอนุกรรมการได้รายชื่อครบหมดแล้ว ซึ่งเป็นบุคคลภายนอกจากองค์กรอื่น ขณะนี้รอเพียงนายศุภชัย สมเจริญ ประธานกกต.เซ็นคำสั่งแต่งตั้งในสัปดาห์หน้า หลังจากนั้นจึงจะสามารถเริ่มกระบวนการทำงานตรวจสอบข้อเท็จจริงภายใน 60 วัน ถ้าไม่เพียงพอสามารถขอขยายระยะเวลาได้ อย่างไรก็ตามเบื้องต้นมีรายงานว่ามีรัฐมนตรี 7-8 คน ที่อาจเข้าข่ายขาดคุณสมบัติจะต้องส่งให้ศาลรัฐธรรมนูญวินิจฉัย มีเพียงนายวิษณุ เครืองาม รองนายกรัฐมนตรี ที่ไม่จะเข้าข่ายจากกรณีเป็นลูกจ้างเป็นกรรมการสภามหาวิทยาลัยราชภัฏพระนคร และกรรมการสถาบันบัณฑิตพัฒนศิลป์ เพราะเป็นข้อกล่าวหาที่ไม่ชัดเจนที่จะเข้าข่ายความผิด ส่วนที่เหลือมีการถือหุ้น 3 ประเภท 1.หุ้นสื่อสารมวลชน คือนางกอบกาญจน์ วัฒนวรางกูร  รมว.การท่องเที่ยวและกีฬา 2.หุ้นที่ทำกิจการการค้ากับรัฐ รับสัมปทานของรัฐ 6 คน นายดอน ปรมัตถ์วินัย รมว.ต่างประเทศ นายอภิศักดิ์ ตันติวรวงศ์ รมว.คลัง ม.ล.ปนัดดา ดิศกุล รมช.ศึกษาธิการ นายพิเชฐ ดุรงคเวโรจน์ รมว.ดิจิทัลเพื่อเศรษฐกิจและสังคม (ดีอี)  พล.อ.ศิริชัย ดิษฐกุล รมว.แรงงาน นายอุตตม สาวนายน รมว.อุตสาหกรรม 3.ถือหุ้นเอกชนคือนายสนธิรัตน์ สนธิจิรวงศ์ รมช.พาณิชย์ ซึ่งกรณีนี้ยังก้ำกึ่งว่าผิดหรือไม่ จึงต้องตรวจสอบว่าต้องไม่มีฐานะเป็นผู้บริหาร ดูจากสัดส่วนการถือหุ้นไม่เกินร้อยละ 5  คาดว่าจากนี้คณะอนุกรรมการจะเรียกเจ้าตัวมาชี้แจง แต่ถ้าไม่มาสามารถส่งเอกสารมาชี้แจงได้.  ,red
230,230,สช.ยันรับฟังทุกความเห็นปมแก้ก.ม.บัตรทอง ,https://www.dailynews.co.th/politics/578573,2017-06-08T12:05:04.403Z,สช.ยืนยัน รับฟังทุกความเห็น ปมแก้ กฎหมายบัตรทอง ด้าน “หมอเชิดชู” ย้ำความจำเป็นหลัง สปสช.ใช้งบผิดวัตถุประสงค์ อ้างทำรพ.เกิดวิกฤตการเงิน แถมทำผู้ป่วยตายพุ่ง เหตุจำกัดสูตรรักษา  ,สช.ยันรับฟังทุกความเห็นปมแก้ก.ม.บัตรทอง สช.ยืนยัน รับฟังทุกความเห็น ปมแก้ กฎหมายบัตรทอง ด้าน “หมอเชิดชู” ย้ำความจำเป็นแก้กม. หลัง สปสช.ใช้งบผิดวัตถุประสงค์ อ้างทำรพ.เกิดวิกฤตการเงิน แถมทำผู้ป่วยตายพุ่ง เหตุจำกัดสูตรรักษา เมื่อวันที่ 8 มิ.ย. นพ.พลเดช ปิ่นประทีป เลขาธิการสำนักงานคณะกรรมการสุขภาพแห่งชาติ (สช.)ในฐานะหน่วยงานที่รับผิดชอบเรื่องการจัดทำประชาพิจารณ์ร่างพ.ร.บ.หลักประกันสุขภาพแห่งชาติ พ.ศ...(กฎหมายบัตรทอง หรือ 30 บาทรักษาทุกโรค) กล่าวว่า ตามที่คณะกรรมการยกร่างแก้ไขกฎหมายมีการตั้งต้นแก้ไขหลายมาตราครอบคลุม 14 ประเด็น บวกเพิ่ม 2 ประเด็น แต่เมื่อมีการพิจารณาแล้วมีการแก้ไขจริง 11 ประเด็นเพื่อไขปัญหาติดขัด วิกฤติเรื้อรังหลังมีการใช้พ.ร.บ.ดังกล่าวมานาน 14 ปี  หลักมีการแก้ไขสัดส่วนคณะกรรมการหลักประกันสุขภาพแห่งชาติ (บอร์ด สปสช.) และสัดส่วนคณะกรรมการติดตามประเมินผล แก้ไขข้อกำหนดคุณสมบัติผู้ที่จะมาเป็นเลขาธิการ สปสช.โดยหากเป็นองค์กรที่ไม่แสวงหาผลกำไรที่ไม่ต้องเว้นว่างการเป็นคู่สัญญาของสปสช. 1 ปี แต่หากเป็นองค์กรแสวงหาผลกำไรยังมีความจำเป็นต้องเว้นว่างเอาไว้ก่อน   พล.พลเดช กล่าวต่อว่า นอกจากนี้ การแก้ไขเกี่ยวกับการพัฒนาระบบบัตรทองในระยะยาว คือการแยกเงินเดือนบุคลากรออกจากงบเหมาจ่ายรายหัว รวมถึงแก้ไขการใช้งบต่างๆ เช่นจากเดิมโรงพยาบาลไม่สามารถใช้เงินเพื่อจ่ายค่า น้ำ ค่าไฟ หรือซ่อมเครื่องมือแพทย์ได้เพราะติดปัญหาว่ากฎหมายกำหนดให้ใช้เงินเพื่อดูแลประชาชนโดยตรงเท่านั้น ตอนนี้ก็แก้ไขให้ใช้ได้เนื่องจากการใช้จ่ายในส่วนกล่าวเป็นการใช้เพื่อพัฒนาระบบการดูแลประชาชนโดยตรงอยู่แล้ว รวมถึงปัญหาหน่วยงานอาทิ สำนักงานสาธารณสุขจังหวัด (สสจ.) สำนักงานสาธารณสุขอำเภอ (สสอ.) หน่วยงานเอ็นจีโอ ภาคประชาสังคมต่างก็ยังสามารถรับได้ผ่านหน่วยบริหารสาธารณสุข หรือสปสช.โดยตรง ทั้งนี้หากใครมีความเห็นอย่างไรก็ขอให้มาร่วมทำประชาพิจารณ์ซึ่งสช.จะรับฟังทุกความเห็น โดยเฉพาะความเห็นที่มีการแสดงตัวตน เพื่อรวบรวมและนำเสนอต่อคณะกรรมการยกร่างกฎหมายบัตรทอง นำไปปรับปรุงต่อไป   พญ.เชิดชู อริยศรีวัฒนา กรรมการแพทยสภา กล่าวว่า จุดเริ่มต้นของการแก้ไขกฎหหมายดังกล่าวเป็นคำสั่งของหัวหน้าคณะรักษาความสงบแห่งชาติ หลังจากหน่วยงานตรวจสอบต่างๆ ของภาครัฐพบว่ามีการใช้งบบัตรทองผิดวัตถุประสงค์ โดยสปสช.แทนที่จะจ่ายค่ารักษาแทนประชาชนให้กับโรงพยาบาลที่ทำการรักษาตามที่ได้มีการรักษาจริงๆ กลับเอาเงินนั้นมาแบ่งเป็นกองทุนย่อยที่ไม่สามารถเบิกข้ามกองทุน แถมเอาไปผูกติดกับเงินเดือน ทำให้โรงพยาบาลมีรายได้ไม่พอกับที่ใช้จริงก็เลยให้มีการแก้ไขกฎหมายเพื่อให้ใช้เงินได้อย่างถูกต้อง   “เราไม่ได้บอกว่าไม่ดีที่ประชาชนมารักษาฟรีนั้นไม่ดี แต่อยากให้ประชาชนได้รับการรักษาที่มีมาตรฐาน โรงพยาบาลอยู่รอด ประชาชนมีส่วนในการดูแลสุขภาพตัวเองไม่ใช่ต้องรับการรักษาตามสูตรสำเร็จที่ถูก สปสช.กำหนดขึ้น เรามีข้อมูลว่าผู้ป่วยบัตรทองตายเยอะกว่าผู้ป่วยในระบบสวัสดิการข้าราชการ เพราะว่าข้าราชการสามารถใช้ยาที่นอกเหนือจากบัญชียาหลักได้ แต่ผู้ป่วยบัตรทองเลือกไม่ได้ ทุกวันนี้ผู้ป่วยบัตรทอง 49 ล้านคนมีเข้ารักษาในโรงพยาบาลรัฐ 20 กว่าล้านคน อีก 20 กว่าล้านคนไปใช้บริการโรงพยาบาลเอกชน เพราะเขาไม่มั่นในระบบการรักษาของบัตรทอง” ตอนนี้ภาคประชาชนที่ออกมาคัดค้านการแก้กฎหมายถ้าดูแกนนำแล้วจะพบว่าเป็นกรรมการใน สปสช.เอง เป็นคนที่อยู่ในหน่วยงานต่างๆ ที่ได้รับเงินจาก สปสช.โดยไม่ถูกต้องตามวัตถุประสงค์อยู่แล้ว.,neutral
231,231,"""ไก่อู""แจงตั้งโฆษกประจำตัวรองนายกฯ ",https://www.dailynews.co.th/politics/577813,2017-06-04T12:05:41.281Z,โฆษกรัฐบาลระบุนายกฯสั่งตั้งโฆษกประจำตัวรองนายกฯหวังแจงงานรัฐบาลรอบด้าน,เมื่อวันที่ 4 มิ.ย. พล.ท.สรรเสริญ แก้วกำเนิด โฆษกประจำสำนักนายกรัฐมนตรี กล่าวถึงกรณีที่พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) สั่งการให้รองนายกรัฐมนตรี 6 คน แต่งตั้งคณะทำงานด้านการประชาสัมพันธ์เพื่อขับเคลื่อนงานในความรับผิดชอบให้สังคมได้รับทราบว่า จุดประสงค์ของพล.อ.ประยุทธ์ คือต้องการให้มีการสื่อสารการทำงานในแต่ละด้านที่รองนายกรัฐมนตรีแต่ละคนกำกับดูแล ให้ประชาชนได้ทราบว่ารองนายกรัฐมนตรีแต่ละคนมีงานอะไรบ้างที่อยู่ในความรับผิดชอบ และมีเรื่องใดที่คืบหน้าไปแล้ว เพราะหากเดินหน้าทำงานเพียงอย่างเดียวโดยขาดการสื่อสาร หรือไม่ได้ชี้แจงให้สังคมทราบ ประชาชนอาจเกิดความไม่เข้าใจได้ ดังนั้นเมื่อชี้แจงออกไปแล้ว ประชาชนจะได้ร่วมแสดงความคิดเห็นด้วย ทั้งนี้ที่ผ่านมารัฐบาลเดินหน้าทำงานแต่สังคมอาจไม่ทราบ เพราะไม่ได้ชี้แจงอย่างครอบคลุม บางเรื่องมีโฆษกกระทรวงให้ข่าว แต่อาจเป็นเพียงบางมุมของกระทรวงนั้นๆ ยังไม่ประสานเชื่อมโยงกันกับหน่วยงานอื่น นายกรัฐมนตรีจึงให้มีการเชื่อมโยงข้อมูลให้รอบด้าน เพราะการทำงานบางอย่างคาบเกี่ยวกับหลายกระทรวง จึงต้องมีการชี้แจงให้สังคมได้ทราบเป็นระยะ.  ,yellow
232,232,"""วิษณุ""เผยศธ.ส่อแววมีปัญหากำลังคน ",https://www.dailynews.co.th/politics/577147,2017-06-03T22:11:25.743Z,“วิษณุ”เซ็นตั้งอนุคปร.จัดกำลังบุคลากรสธ.แล้ว ระบุศธ.ส่อแววมีปัญหากำลังคน เปิดทางร้องมาได้ถ้าขาดแคลน  ,เมื่อวันที่ 31 พ.ค. ที่ทำเนียบรัฐบาล  นายวิษณุ เครืองาม รองนายกรัฐมนตรี กล่าวถึงความคืบหน้ากรณีที่ชมรม 7 วิชาชีพทางการแพทย์ ได้แก่ นักเทคนิคการแพทย์ นักภายภาพบำบัด นักรังสีการแพทย์ นักกิจกรรมบำบัด นักจิตวิทยาคลินิก นักเทคโนโลยีหัวใจและทรวงอก และ นักเวชศาสตร์สื่อความหมายและแก้ไขการพูด เรียกร้องให้มีการบรรจุเป็นข้าราชการ ว่า ได้ลงนามในคำสั่งแต่งตั้งคณะอนุกรรมการนโยบายเป้าหมายกำลังคนบุคลากรด้านสาธารณสุข เมื่อวันที่ 30 พ.ค.ที่ผ่านมา เพื่อมาแก้ปัญหาเกี่ยวกับการจัดกำลังบุคลากรวิชาชีพด้านสาธารณสุข อาทิ แพทย์ พยาบาล ทันตแพทย์ เภสัชกร นักเทคนิคการแพทย์ นักภายภาพบำบัด เป็นต้น และเรื่องนี้ผ่านความเห็นชอบจากคณะรัฐมนตรี(ครม.) เมื่อวันที่ 30 พ.ค.ที่ผ่านมาแล้วเช่นกัน ทั้งนี้ คณะอนุกรรมการดังกล่าวอยู่ในคณะกรรมการกำหนดเป้าหมายและนโนบายกำลังคนภาครัฐ (คปร.) โดยคณะอนุกรรมการชุดดังกล่าวจะรับเรื่องร้องเรียนของชมรม 7 วิชาชีพทางการแพทย์ ไปพิจารณาหาทางแก้ไข ซึ่งเมื่อพิจารณาเสร็จแล้ว จะส่งให้คปร.พิจารณาอีกชั้น เพราะคปร.มีหน้าที่บริหารจัดการอัตรากำลังข้าราชการในส่วนต่างๆ เมื่อถามว่ามีแนวโน้มที่จะแต่งตั้งคณะอนุกรรมการในลักษณะนี้มาบริหารจัดการบุคลากรของกระทรวงอื่นๆอีกหรือไม่  นายวิษณุ กล่าวว่า มีแววอยู่ เช่น กรณีของกระทรวงศึกษาธิการ เป็นต้น แต่ตอนนี้ยังไม่ถึงขั้นที่ต้องตั้งคณะกรรมการอย่างนั้น แต่ลักษณะแตกต่างกัน เพราะคณะอนุกรรมการดังกล่าวพิจารณาเฉพาะการขาดแคลนกำลังพล แต่ปัญหาของกระทรวงศึกษาธิการไม่ได้เป็นการขาดแคลนบุคลากร แต่มีปัญหาความยากลำบากในการโอนย้ายบุคลากรภายในกระทรวงฯ เพราะกระทรวงนี้มีรูปแบบการบริหารบุคลากรที่แบ่งเป็น 5 องค์กรหลัก (5 แท่ง) ซึ่งทำให้การโอนย้ายคนข้ามแท่งทำได้ยาก เพราะต้องได้รับความเห็นชอบจากกรรมการที่ดูแลแต่ละแท่ง จึงมีการออกคำสั่งหัวหน้าคณะรักษาความสงบแห่งชาติ(คสช.) ยุบรวมทั้ง 5 แท่ง ให้เหลือแท่งเดียว จึงไม่จำเป็นต้องตั้งคณะอนุกรรมการจัดกำลังคนฯ แต่ถ้ากระทรวงศึกษาฯ ขาดแคลนบุคลากรเมื่อใด ก็ขอให้มาบอก.,neutral
233,233,'เพื่อไทย'ขอ'กปปส.'อย่าทำเสียบรรยากาศปรองดอง ,https://www.dailynews.co.th/politics/577645,2017-06-03T17:25:15.442Z,“พท.” เสียดาย “เอกนัฏ-กปปส.” คิดได้ช้าไป อัด “โฆษกกปปส.” ทำเสียบรรยากาศปรองดอง ยันนิรโทษกรรมไม่ได้เป็นนโยบายของพรรคเพื่อไทย แนะนักการเมืองควรมองไปข้างหน้าอย่างสร้างสรรค์ ขอ “เอกนัฎ”อย่าจมกลับความขัดแย้ง  ,เมื่อวันที่ 3 มิ.ย. นายอนุสรณ์ เอี่ยมสะอาด รักษาการรองโฆษกพรรคเพื่อไทย กล่าวถึงกรณีนายเอกนัฏ พร้อมพันธุ์ อดีตโฆษกกปปส. ระบุถ้าไม่อยากให้ถูกแอบอ้างประชาธิปไตย หลอกเอาสิทธิไปใช้เพื่อออกกฏหมายล้างผิด ก็อย่าไปเลือกพรรคเพื่อไทยว่า ปี่กลองการเลือกตั้งก็ยังไม่ทันดัง แต่โฆษกกปปส.ทำเสียบรรยากาศปรองดองสมานฉันท์ของบ้านเมือง ออกมาทำลายความเชื่อมั่น ดิสเครดิตพรรคตรงข้ามตั้งแต่ไก่ยังไม่โห่ ยืนยันเรื่องนิรโทษกรรมไม่ได้เป็นนโยบายของพรรคเพื่อไทย และเรื่องนั้นก็เกิดตั้งแต่ปี 56 วันนี้พรรคการเมือง นักการเมือง ควรมองไปข้างหน้าอย่างสร้างสรรค์ พาตัวเองออกมาจากวังวนความขัดแย้ง นำเสนอแนวทางในการสร้างความเข้มแข็งด้านเศรษฐกิจ ที่จะทำให้ประชาชนได้ลืมตาอ้าปาก นายเอกนัฏ ไม่ควรจมปลักอยู่กับความขัดแย้ง ออกมาผลิตซ้ำความแตกแยก นายอนุสรณ์ กล่าวอีกว่า ส่วนที่นายเอกนัฏบอกว่าประชาชนจะเลือกพรรคไหนในอนาคตเป็นสิทธิ์ของประชาชนนั้น น่าเสียดายที่นายเอกนัฏและกปปส.คิดได้ช้าไป ถ้าคิดได้ก่อนการเลือกตั้งปี 57 เมื่อมีการยุบสภา นำไปสู่การเลือกตั้งควรปล่อยให้ประชาชนได้ออกไปใช้สิทธิ์เลือกตั้งกำหนดอนาคตประเทศด้วยตัวเอง ไม่ควรมีใครไปก่อจลาจลชัตดาวน์ประเทศ ล้มการเลือกตั้ง นักการเมืองต้องรักษาระบบ รวมถึงการเปลี่ยนแปลงรัฐบาลต้องเคารพการตัดสินใจของประชาชนผ่านการเลือกตั้ง นายเอกนัฏควรสำนึกถึงสิ่งที่พรรคพวกตัวเองทำไว้ และทำให้ประเทศเสียหายอย่างไรบ้าง ที่บอกว่าเป็นคนละองค์กรวันนี้ประชาชนเห็นชัดว่าไหลกลับมาหลอมรวมเป็นเนื้อเดียวกันเพื่อการเลือกตั้งครั้งหน้า แตกต่างจากสถานะและจุดยืนของพรรคเพื่อไทย ที่ชัดเจนมาตั้งแต่ต้นว่าอยู่ฝ่ายประชาธิปไตย.  ,red
234,234,กรมชลฯเตือน 6-9 มิ.ย.ฝนหนัก สั่งระดมเครื่องสูบน้ำ ,https://www.dailynews.co.th/politics/577995,2017-06-05T14:00:13.017Z,เตือน 6-9 มิ.ย.ฝนหนัก กรมชลฯสั่งทุกพื้นที่เสี่ยงท่วม ระดมเครื่องสูบน้ำ เครื่องผลักดันน้ำ ติดตั้งล่วงหน้า พร้อมเร่งกู้นาข้าวลุ่มเจ้าพระยา 1.1 แสนไร่  กรมอุตุฯชี้ฝนต้นฤดูสูงมากกว่าค่าเฉลี่ยในรอบ 30 ปี,เมื่อวันที่ 5 มิ.ย.นายสัญชัย เกตุวรชัย อธิบดีกรมชลประทาน เปิดเผยภายหลังประชุมคณะอนุกรรมการติดตามวิเคราะห์แนวโน้มสถานการณ์น้ำ จาก 10 หน่วยงานเข้าร่วมประชุม ว่าในช่วงวันที่6-9 มิ.ย.กรมอุตุนิยมวิทยา คาดการณ์ว่าหย่อมความกดอากาศต่ำมาทางฝั่งอันดามัน ทำให้ในบางพื้นที่ของไทยมีฝนตกหนัก โดยเฉพาะภาคตะวันตก ภาคเหนือ ภาคตะวันออก ได้สั่งการให้สำนักงานชลประทานทุกแห่ง นำเครื่องสูบน้ำไปติดตั้งไว้ล่วงหน้าเพื่อแก้ไขปัญหาได้ทันท่วงทีที่เป็นบริเวณเกิดน้ำท่วมซ้ำซาก   “ส่วนคลองภักดีรำไพขณะนี้ใช้งานได้แล้ว 100% สามารถป้องกันพื้นที่เศรษฐกิจในตัวเมือง ส่วนพื้นที่ลุ่มต่ำอื่นๆกรมชล นำเครื่องมือลงไปเตรียมพร้อมไว้ก่อน ส่วนด้านตะวันตก มีฝนหนัก จ.ตาก จ.แม่ฮ่องสอน ทำให้มีฝนตกเข้าเขื่อนภูมิพล ได้เพิ่มมากขึ้น ทั้งนี้พื้นที่ลาดชัน อาจเกิดผลกระทบน้ำป่าไหลหลากได้ ได้เน้นย้ำเจ้าหน้าที่เฝ้าระวัง บูรณาการร่วมกับกระทรวงมหาดไทย แล้วหน่วยงานท้องถิ่น เข้าช่วยเหลือประชาชนและเกษตรกรโดยเร็วที่สุด”นายสัญชัย กล่าว   อธิบดีกรมชลประทาน กล่าวอีกว่า จากฝนที่ตกมาต่อเนื่องทำให้เกิดน้ำท่วมสะสมพื้นที่ลุ่มต่ำ ในพื้นที่การเกษตรได้รับผลกระทบภาพรวม 1.1 แสนไร่ โดยท่วมนาข้าวทุ่งบางระกำ จ.สุโขทัย พิษณุโลก 1.4 หมื่นไร่  ทุ่งบางบาล จ.พระนครศรีอยุธยา 2.8 หมื่นไร่ อ.สองพี่น้อง จ.สุพรรณบุรี ได้รับผลกระทบท่วมมากที่สุดกว่า 7 หมื่นไร่ จากพื้นที่ปลูกข้าวในลุ่มเจ้าพระยา ปลูกไปแล้ว 3.3 ล้านไร่ ซึ่งได้นำเครื่องสูบน้ำ เครื่องผลักดันน้ำเข้าไปเร่งระบายน้ำสูบออกจากนาข้าว ใช้เวลาไม่เกินอีก 2วันจะเข้าสู่ภาวะปกติ แม้บางแห่งต้นข้าวเริ่มเน่าแต่จะเสียหายไม่มาก   นายทองเปลว กองจันทร์ รองอธิบดีกรมชลประทาน กล่าวว่า ได้สั่งให้นำเครื่องสูบน้ำไปติดตั้งไว้ก่อนในพื้นที่เสี่ยงท่วมเช่น จันทบุรี ระยอง ตราด กำแพงเพชร ศรีษะเกษ สุรินทร์ กาญจนบุรี กำชับลงไปพื้นที่เข้าไปเตรียมการ ในพื้นที่สุ่มเสี่ยง นำเครื่องสูบน้ำไปติดเลย สำหรับปริมาณฝนต้นฤดูมากกว่าค่าเฉลี่ยทั่วประเทศร้อยละ 36 ส่วนภาคกลางมากกว่าค่าเฉลี่ย ร้อยละ 67  โดยฝนจะทิ้งช่วงปลายเดือนมิ.ย.- ก.ค. และมีดัชนีชี้วัดพบว่าจะเกิดปรากฎการณ์เอลนีโญ ช่วงเดือน ต.ค. ช่วงนี้คาดหวังเก็บน้ำเข้าเขื่อนใหญ่ๆให้มากที่สุด รวมทั้งเขื่อนภาคตะวันออก  จึงขอใช้ทุกภาคส่วนน้ำอย่างระมัดระวัง ซึ่งปีนี้ไม่ต้องกังวลเรื่องอุทกภัย เพราะแม่น้ำทุกสาย ยังรับได้อีกร้อยละ 50 พร้อมกับมีแก้มลิง คลองระบาย ต่างๆใช้งานรองรับน้ำได้เต็มที่ แต่ที่ผ่านมาเกิดปัญหาจากน้ำท่วมขัง ระบบคลองที่นำน้ำมาเข้าสู่คลองระบายยังไม่สะดวก เช่น จ.พิษณุโลก มีฝายกั้นไว้ได้ รื้อออกแล้ว ทำให้น้ำไหลสะดวกขึ้น.    ,neutral
235,235,'มท.1'ขึงขังไล่ทวงหนี้ค่าน้ำ-ค่าไฟ รัฐติดค้างกว่า6พันล้าน ,https://www.dailynews.co.th/politics/578733,2017-06-09T12:00:13.488Z,'มท.1' รับ “หน่วยงานรัฐ-กองทัพ” ติดหนี้ “ไฟฟ้า 6 พันล้าน-ประปา 100 ล้าน” นานกว่า 10 ปี เหตุงบน้อยไม่เพียงพอ จ่อเรียกเก็บย้อนหลัง  ,"เมื่อวันที่ 9 มิ.ย. ที่ทำเนียบรัฐบาล  พล.อ.อนุพงษ์  เผ่าจินดา รมว.มหาดไทย (มท.1) กล่าวถึงกรณีหน่วยงานรัฐค้างค่าชำระสาธารณูปโภคทั้งค่าน้ำ และค่าไฟจำนวนหลายพันล้านบาทว่า ปัญหานี้มีมานานแล้ว โดยหน่วยงานที่ค้างค่าสาธารณูปโภค ทั้งค่าน้ำ ค่าไฟ  มีทั้งของหน่วยงานรัฐและกองทัพนานแล้วเป็น 10 ปี เพราะที่ผ่านมาตั้งงบประมาณไม่เพียงพอ จึงต้องหาวิธีว่าจะเอางบประมาณส่วนไหนไปจ่าย ซึ่งต้องตั้งงบประมาณเพื่อไปจ่ายของเดิมก่อน เมื่อถามว่าจะต้องมีการเรียกเก็บย้อนหลังจากหน่วยงานรัฐอีกหรือไม่ พล.อ.อนุพงษ์ กล่าวว่า ต้องเรียกเก็บย้อนหลังแน่นอน ซึ่งตัวเลขทั้งหมดประมาณ 6 พันล้านบาท เป็นของการไฟฟ้าส่วนภูมิภาค (กฟภ.) ประมาณ 4 พันล้านบาท, การไฟฟ้านครหลวง (กฟน.) เกือบ 2 พันล้านบาท, ส่วนการประปานครหลวง (กปน.) และการประปาส่วนภูมิภาค (กปภ.)ทั้ง 2 แห่ง รวมเป็น 100 ล้านบาท ยืนยันว่าหนี้ดังกล่าวมีการติดมานานแล้ว ตั้งแต่ตนยังเด็กจนกระทั่งเกษียณก็ติดมาตลอด อย่างไรก็ตาม เมื่ออนุมัติหลักการในการพิจารณานำงบประมาณมาใช้หนี้ดังกล่าวแล้ว ถามว่าหนี้จะหมดหรือไม่ ก็คงยังไม่หมด แต่ก็ถือว่าเป็นการเปิดช่องให้นำงบประมาณมาใช้หนี้ได้บ้าง. ข่าวที่เกี่ยวข้อง... หน่วยงานรัฐค้างค่าน้ำ-ค่าไฟ '2 มาตรฐาน'ของสังคมไทย   ",neutral
236,236,กสร.เร่งขจัดแรงงานเด็กฟาร์มไก่-กุ้ง-ประมง ,https://www.dailynews.co.th/politics/578699,2017-06-09T10:00:13.973Z,กสร.เดินหน้าเต็มสูบ ดันนโยบายGLP ขจัดปัญหาแรงงานเด็กให้สิ้นซาก เน้นเจาะอุตสาหกรรมเสี่ยงละเมิดสิทธิแรงงานฟาร์มไก่-กุ้ง-ประมง  ,"เมื่อวันที่ 9 มิ.ย. นายสุเมธ มโหสถ อธิบดีกรมสวัสดิการและคุ้มครองแรงงาน (กสร.) กล่าวถึงความคืบหน้าการแก้ไขปัญหาการแรงงานเด็กในรูปแบบที่เลวร้ายในประเทศไทยว่า หลังจากรัฐบาลไทยได้ประกาศให้การป้องกันและปราบปรามการค้ามนุษย์เป็นวาระแห่งชาติ ในส่วนของกระทรวงแรงงาน พล.อ.ศิริชัย ดิษฐกุล รมว.แรงงานได้สั่งการให้ดำเนินการภายใต้นโยบาย Zero Tolerance ที่มุ่งขจัดปัญหาการทุจริตคอรัปชั่น ปัญหาแรงงานต่างชาติผิดกฎหมาย การแสวงหาประโยชน์โดยมิชอบจากแรงงาน และการใช้แรงงานเด็กในรูปแบบที่เลวร้ายให้หมดสิ้นไปจากประเทศไทย โดยชูเรื่องแนวการปฏิบัติที่ดีด้านแรงงานหรือ Good Labour Practices : GLP เป็นเครื่องมือในการขับเคลื่อนนโยบายดังกล่าว ทั้งนี้ GLP เป็นแนวปฏิบัติที่ถูกต้องตามกฎหมาย มาตรฐานแรงงานสากล โดยคำนึงถึงความเหมาะสมและสอดคล้องกับอุตสาหกรรมนั้น ๆ นายสุเมธ กล่าวด้วยว่า ที่ผ่านมากสร.ได้ส่งเสริมให้สถานประกอบกิจการในอุตสาหกรรมสัตว์ปีกและอุตสาหกรรมประมงทะเลและแปรรูปอาหารทะเล นำ GlP ไปปฏิบัติใช้ด้วยความสมัครใจ ได้รับความเชื่อมั่นจากผู้ประกอบการโดยมีอุตสาหกรรมสัตว์ปีก (ฟาร์มเลี้ยงไก่เนื้อเพื่อการส่งออก) จำนวน 3,435 แห่ง และสถานประกอบกิจการในอุตสาหกรรมประมงทะเลและแปรรูปอาหารทะเล จำนวน 88 แห่ง นำ GLP ไปใช้ รวม 3,524แห่ง ครอบคลุมผู้ใช้แรงงานมากกว่า 74,000คน และขณะนี้ได้ส่งเสริมและติดตามให้สถานประกอบกิจการในอุตสาหกรรมประมงทะเลกิจการที่เกี่ยวข้องและฟาร์มเพาะเลี้ยงกุ้งให้แสดงความมุ่งมั่นในการนำ GLP ไปใช้ในการจ้างงาน จำนวน 240 แห่ง ซึ่งมีสถานประกอบกิจการแสดงความมุ่งมั่นแล้ว 108 แห่ง นอกจากนี้รมว.แรงงานยังมีแผนที่จะขยายผลการนำ GLP ไปปฏิบัติยังพื้นที่ๆมีความเสี่ยงที่จะเกิดการละเมิดสิทธิแรงงานด้วย.  ",neutral
237,237,"""บิ๊กป๊อก""จ่อถกพ่อเมืองทำความเข้าใจคำถาม4 ข้อ ",https://www.dailynews.co.th/politics/576900,2017-06-03T22:00:23.059Z,'บิ๊กป๊อก' เผยเตรียมถกผวจ.ทั่วประเทศทำความเข้าใจคำถาม 4 ข้อ 2 มิ.ย.นี้ ชี้เจตนานายกฯหวังเลือกตั้งได้รัฐบาลที่ดีที่สุด มอบศูนย์ดำรงธรรมเป็นหลักดำเนินการ นายกฯ ยันไม่ตั้งธงคำถาม 4 ข้อ แต่หวังสร้างการเรียนรู้ให้ปชช.    ,"เมื่อวันที่ 30 พ.ค. ที่ทำเนียบรัฐบาล พล.อ.อนุพงษ์ เผ่าจินดา รมว.มหาดไทย ให้สัมภาษณ์ถึงข้อสั่งการไปยังจังหวัดต่างๆเพื่อรับฟังความคิดเห็นของประชาชนต่อคำถาม 4 ข้อของนายกรัฐมนตรี ว่า ได้ชี้แจงกับนายกฯแล้วว่ากระทรวงมหาดไทยจะให้ผู้ว่าราชการจังหวัดมาทำความเข้าใจเรื่องนี้ในวันที่ 2 มิ.ย.ว่าจะดำเนินการอย่างไร โดยจะมีการซักซ้อมทำความเข้าใจว่าจะสื่อสารกับประชาชนอย่างไรบ้าง ""ผมถามนายกฯ ว่ามีเจตนาอย่างไรในการถามคำถามนี้ ก็ได้คำตอบว่านายกฯอยากให้ประชาชนใช้การเลือกตั้งครั้งนี้เพื่อให้ได้รัฐบาลที่ดีที่สุด จึงได้ตั้งคำถามมาให้ประชาชนได้เห็นถึงความสำคัญ ซึ่งเราก็จะไปสร้างความเข้าใจให้แก่ประชาชน เพื่อให้ประชาชนเข้าใจความสำคัญในเรื่องดังกล่าว"" พล.อ.อนุพงษ์ กล่าว เมื่อถามว่า ได้กำหนดกรอบเวลาส่งคำตอบให้แก่รัฐบาลหรือไม่ พล.อ.อนุพงษ์ กล่าวว่า ถ้ามีคนมาแสดงความเห็น 10 วันก็ใช้เวลา 10 วัน ถ้ามี 30 วันก็ใช้เวลา 30 วัน ที่ตอบแบบนี้เพราะตนไม่ได้ไปเกณฑ์คนมา และคนกลางที่จะดำเนินการเรื่องนี้คือศูนย์ดำรงธรรมของแต่ละจังหวัด ทั้งนี้ผู้สื่อข่าวรายงานว่า พล.อ.ประยุทธ์ จันทร์โอชา นายกรัฐมนตรี ชี้แจงด้วยลายมือถึงกรณีความมั่นใจว่าจะได้คำตอบจริงๆ จากประชาชนจากการตั้งคำถาม 4 ข้อ ว่า ตนไม่มีความตั้งใจจะได้คำตอบที่ถูกใจหรือไม่ตรงใจ แต่ต้องการสร้างการเรียนรู้ว่าประชาชนจะช่วยกันอย่างไรให้ได้รัฐบาลที่ดี มีธรรมาภิบาลในการบริหารบ้านเมืองต่อไป ซึ่งไม่มีส่วนเกี่ยวข้องกับตนเองเลย เพราะการเลือกตั้งประชาชนเป็นผู้เลือก จึงต้องเลือกด้วยความรอบคอบ.  ",yellow
238,238,"""บิ๊กฉัตร""ชูโคบาลบูรพา ยันไม่ซ้ำรอยโคพลาสติก ",https://www.dailynews.co.th/politics/578508,2017-06-08T08:00:15.124Z,'บิ๊กฉัตร'ยันโคบาลบูรพา สระแก้ว ไม่ล้มเหลว ปัดไม่ทำเพื่อประโยชน์การเมืองเหมือนในอดีต ไม่ซ้ำรอยโคพลาสติก-โคล้านตัว ชี้มีแผนชัดเจนระยะยาว 6 ปีครบวงจร ดันตั้งเมืองโคบาลบูรพา ส่งออกกลุ่มประเทศเออีซี  ,"เมื่อวันที่ 8 มิ.ย. พล.อ.ฉัตรชัย สาริกัลยะ รมว.เกษตรและสหกรณ์ เปิดเผยถึงกรณีโครงการโคบาลบูรพา เพื่อปรับเปลี่ยนพื้นที่ไม่เหมาะสมปลูกข้าวฟื้นฟูอาชีพปศุสัตว์ให้เกษตรกรในจังหวัดสระแก้ว ที่มีข้อกังวลว่าจะไม่ประสบความสำเร็จเช่นเดียวกับโครงการโคเนื้ออีสานเขียว หรือโคพลาสติก และโครงการโคล้านตัว ว่า ขอยืนยันว่าไม่เกิดเช่นนั้นอีกอย่างแน่นอน เพราะมีการดำเนินการที่รัดกุมเป็นไปตามหลักการที่ถูกต้องเหมาะสม ไม่ใช่เพื่อประโยชน์ทางการเมืองเช่นในอดีต โดยมีเกษตรกรเข้าร่วมเนื่องจากพื้นที่ประสบภัยแล้งใน3อำเภอ จ.สระแก้ว อรัญประเทศ โคกสงู วัฒนานคร เนื้อที่100,477ไร่ จำนวนเกษตรกร 6,106 รายและเกษตรกรพื้นที่ส.ป.ก.ที่ยึดคืนตามคำสั่ง คสช.จำนวน9แปลงเนื้อที่3,346ไร่ จำนวน เกษตรกร 271 ราย ซึ่งส่งเสริมเลี้ยงแพะพันธุ์ดี ปลูกพืชเลี้ยงสัตว์แปลงใหญ่ จังตั้งสหกรณ์โคบาลบูรพา 1 แห่ง รวมวงเงินกว่า 1,028 ล้านบาท มีการจัดหาแม่โคเนื้อ 30,000 ตัว ราคาตัวละ 30,000 บาท กำหนดคุณสมบัติเป็นพันธุ์พื้นเมือง ความสูงไม่น้อยกว่า 1.15 ม. และ น้ำหนักไม่น้อยกว่า 250 กก. ซึ่งโตเต็มวัย มีความแข็งแรง เข้ากับสภาพพื้นที่ได้ดี และ มีความพร้อมในการขยายพันธุ์ แตกต่างจากโครงการในอดีตที่แจกโคอายุน้อย พันธุ์ต่างประเทศ ทำให้ไม่มีความพร้อม จึงไม่เกิดผล พล.อ.ฉัตรชัย กล่าวอีกว่า มีการเตรียมพร้อมให้กับเกษตรกรที่จะยืมแม่โคเนื้อไปดำเนินการ เช่น การลดพื้นที่ปลูกข้าวไปปลูกพืชอาหารสัตว์ การเตรียมอาหารโค การสร้างโรงเรือน และ การเลี้ยง นอกจากนี้ พื้นที่เลี้ยงอยู่ในย่านเดียวกัน ทำให้ทีมสัตวแพทย์จากกรมปศุสัตว์เข้าไปดูแลได้อย่างทั่วถึง รวมทั้งในระหว่างเกษตรกรยังไม่มีผลผลิตจากโคเนื้อ เกษตรกรจะมีรายได้จากการปลูกพืชเดิม ซึ่งทยอยลดพื้นที่ลงในระยะเวลา 6 ปี และ มีรายได้จากขายมูลโค ปลูกพืชอาหารสัตว์  ""โครงการโคบาลบรูพา เพื่อช่วยเหลือเกษตรกรประสบภัยแล้ง ปลูกข้าวในพื้นที่ไม่เหมาะสมเพราะเป็นพื้นที่มีศักยภาพในการเลี้ยงสัตว์ โดยจะพัฒนาจ. สระแก้วเป็นเมืองแห่งปศุสัตว์ เมืองโคบาลบรูพา ที่สำคัญของประเทศ เนื่องจากมีทำเลที่ตั้งและลักษณะเหมาะสม เป็นเขตเศรษฐกิจพิเศษชายแดนเชื่อมต่อกับประเทศกัมพูชาและเวียดนาม เหมาะสมในพัฒนาอุตสาหกรรมโคเน้ืออย่างครบวงจรลดการนำเข้าเนื้อสัตว์ การเคลื่อนย้ายสัตว์ จะเป็นเขตปลอดโรคปากและเท้าเปื่อยและสร้างโอกาสในการผลิตเนื้อโคส่งออกตลาดเออีซีในอนาคต ""รมว.เกษตรฯกล่าว พล.อ.ฉัตรชัย กล่าวอีกว่า สำหรับโครงการนี้เกษตรกรใช้เงินลงทุนน้อย เนื่องจากได้ยืมแม่โคเนื้อจากธนาคารโคเนื้อ เกษตรนำไปเลี้ยงขยายพันธุ์ ในระยะเวลา 6 ปี เมื่อครบกำหนด เกษตรกรส่งคืนแม่โคเนื้อที่เกิดใหม่ในลักษณะเดียวกับที่ยืมไป ซึ่งเกษตรกรทำสัญญาชัดเจนกับกรมปศุสัตว์ และในสถานการณ์ตลาดโคเนื้อ ประเทศไทยมีโคเนื้อลดลงอย่างมากในช่วง 10 ปีที่ผ่านมา จาก 8 ล้านตัว เหลือ 4.8 ล้านตัว ซึ่งจ.สระแก้ว อยู่ในทำเลที่เหมาะสม เชื่อมต่อกับชายแดน พื้นที่เศรษฐกิจ และ กทม. มีช่องทางตลาดมาก ทั้งหมดมาจากความต้องการของเกษตรกรที่ประสบภัยแล้งใน จ.สระแก้ว ในปี 2560 เพียงจังหวัดเดียวของประเทศ เนื่องจากพื้นที่ขาดแคลนน้ำ แต่ปลูกข้าว เกษตรกรต้องการปรับเปลี่ยน แต่ไม่มีทุน ไม่มีโอกาส ทั้งนี้กระทรวงเกษตรฯ สนับสนุนอย่างเป็นระบบจะทำให้ยกระดับเกษตรกรให้มีรายได้มั่นคง  ได้เน้นย้ำให้หน่วยงานทำทั้งระบบด้วยความโปร่งใส ตั้งแต่ขั้นการผลิต ถึง การตลาด เพื่อให้เกิดความยั่งยืนอย่างแท้จริง.",neutral
239,239,จิตแพทย์พบสังคมไทยป่วนหนักหลังเกิดดราม่าข่าวเปรี้ยว ,https://www.dailynews.co.th/politics/578158,2017-06-06T12:00:11.663Z,จิตแพทย์ ชี้ สังคมไทยป่วย หลงรูปลักษณ์ มองข้ามความเลวร้าย นับวันยิ่งอาการหนัก จี้ สื่อเปลี่ยนการนำเสนอข่าว “เปรี้ยว” หรืองดให้ความสำคัญ  ,"เมื่อวันที่ 6 มิ.ย. พญ.อัมพร เบญจพลพิทักษ์ ผอ.สถาบันราชานุกูล กล่าวถึงกรณีที่สังคมไทยมอง เปรี้ยว หรือฆาตกรฆ่าหั่นศพไปในหลายๆ ทิศทาง ว่า เรื่องนี้สื่อรับไปเต็มๆ เพราะมีการนำเสนอเรื่องราวซ้ำๆ แง่ต่างๆ สร้างข่าวดรามาโซเชียลมีเดียมีการวิพากษ์วิจารณ์ไม่ว่าจะเชิงต่อว่า หรืออะไรก็ตาม แต่กลายเป็นการให้พื้นที่ และดูเหมือนโฆษณาสิ่งของที่ผู้ต้องหาใช้ ยิ่งสังคมไทยจัดอยู่ในประเทศที่นิยมวัตถุ รูปลักษณ์ภายนอกอย่างมาก เลยมีกระบวนการหากิน หาผลประโยชน์โดยไม่ได้คำนึงว่าจะกลายเป็นการทำร้ายสังคมไทยในภาพรวม กระทบกับคุณธรรม จริยธรรมของคนในสังคม มีการชื่นชมรูปลักษณ์ภายนอก โดยไม่สนใจพฤติกรรมการทำลายชีวิตคนอื่นว่าเป็นเองเลวร้ายมากที่สุดในชีวิตซึ่งที่ผ่านมาพบว่ากรณีอย่างนี้หนักขึ้นเรื่อยๆ ยิ่งนานยิ่งแก้ปัญหาได้ยาก   พญ.อัมพร กล่าวต่อว่า สื่อสามารถเลือก และคัดกรองก่อนนำเสนอได้ แต่กลับเสนอทุกอย่าง กลายเป็นการโฆษณา สิ่งที่ติดตัวผู้ต้องหามาถูกตีเป็นสินค้า รวมถึงเรื่องการใช้ชีวิตของผู้ต้องหาที่จะเห็นว่าค่อนข้างได้รับการปฏิบัติอย่างดีจากผู้คุม หรือผู้ดูแล ซึ่งที่จริงไม่รู้ว่าอาจจะเป็นมาตรฐานที่ปฏิบัติกับผู้ต้องหาทุกคดีหรือไม่ แต่คดีอื่นๆ ไม่ได้มีการนำเสนออย่างนี้ก็ทำให้ถูกมองว่าได้รับการปฏิบัติราวกับเป็นวีไอพี จนมีบางคนถึงกับมองว่าต้องฆ่า ต้อง หั่นศพถึงจะได้ออกทีวี ต้องได้รับการปฏิบัติดี เพราะต้องยอมรับว่าสังคมนี้มีทั้งคนที่มีวุฒิภาวะ และคนที่ยังไม่มีวุฒิภาวะ โดยเฉพาะเด็ก หรือแม้แต่ผู้ใหญ่ที่สภาพจิตใจอ่อนแอ ขาดความเชื่อมั่นในตัวเองอย่างมากก็จะขาดการไตร่ตรอง เมื่อถูกท่วมท้นด้วยข้อมูลเหล่านี้ก็จะหลงผิดได้    “วันนี้สังคมไทยบางมุมกำลังป่วย ที่จริงป่วยหนัก และป่วยมานานแล้ว แต่ขณะเดียวกันก็ยังมีมุมที่สวยงามและสร้างสรรค์ แต่ประเด็นคือจะทำอย่างไรให้ลดพื้นที่สังคมที่กำลังป่วยให้แคบลง และขยายสังคมที่สวยงาม สร้างสรรค์ให้กว้างขึ้น ซึ่งสื่อเป็นผู้ที่มีบทบาทอย่างมาก ควรเปลี่ยนวิธีการนำเสนอ หรือทางที่ดีในคดีนี้ควรเลิกให้ความสำคัญ  เรื่องการปรับจิตใจ สามัญสำนึกของคนนั้นเป็นเรื่องที่สามารถทำได้ โดยหากเป็นเด็กที่เพิ่งเผชิญกับความเลวร้ายมาได้ไม่นานก็จะปรับได้ง่ายกว่า คนที่โตเป็นผู้ใหญ่ที่เผชิญกับความเลวร้ายมานาน และถ้าคนไหนยังคงอยู่ในสภาพแวดล้อมที่เลวร้ายก็จะปรับได้ยาก บางคนไม่สามารถปรับแก้ไขสภาพจิตใจได้""พญ.อัมพร กล่าว.  ",neutral
240,240,"""สุรสีห์""สั่งจนท.ทำความเข้าใจชาวนาถึงภารกิจฝนหลวง ",https://www.dailynews.co.th/politics/577491,2017-06-03T18:28:46.763Z,กษ.บูรณาการศูนย์เรียนรู้เพิ่มประสิทธิภาพสินค้าเกษตร ทั่วประเทศ เตรียมเกษตรกรเข้าสู่ฤดูกาลผลิต 'อธิบดีฝนหลวงฯ'สั่งจนท.ทำความเข้าใจชาวนาถึงภารกิจ  ,เมื่อวันที่ 2 มิ.ย.นายสุรสีห์ กิตติมณฑล อธิบดีกรมฝนหลวงและ การบินเกษตร กล่าวระหว่างเป็นประธานเปิดวันถ่ายทอดเทคโนโลยี (Field Day) และบริการการเกษตรเพื่อเริ่มต้นฤดู การผลิตใหม่ ปี 2560 ณ ศูนย์การเรียนรู้การเพิ่มประสิทธิภาพการผลิตสินค้าเกษตร อำเภอบรรพตพิสัย จังหวัดนครสวรรค์ ว่า เพื่อร่วมบูรณาการกับหน่วยงานในสังกัดกระทรวงเกษตรและสหกรณ์ ดำเนินงานตามนโยบายของรัฐบาลและกระทรวงเกษตรและสหกรณ์ ในการนำองค์ความรู้และเทคโนโลยีมาเพิ่มประสิทธิภาพการผลิตของเกษตรกร และสร้างการรับรู้ให้เกษตรกรผ่านศูนย์การเรียนรู้การเพิ่มประสิทธิภาพการผลิตสินค้าเกษตร(ศพก.)ทั่วประเทศ 882ศูนย์  นายสุรสีห์ กล่าวว่า นอกจากนี้ยังมอบหมายให้เจ้าหน้าที่ลงพื้นที่ให้ความรู้ แก่เกษตรกรเรื่องการขอรับบริการฝนหลวงจากช่องทางต่าง ๆ เช่น ช่องทางการแจ้งข้อมูลผ่านอาสาสมัคร ฝนหลวงในพื้นที่ แอพพลิเคชั่นฝนหลวงพลัส เว็บไซต์ หรือเฟซบุ๊กของกรมฝนหลวงและการบินเกษตร เพื่อความสะดวกรวดเร็วในการขอรับบริการ และเข้าใจถึงภารกิจของกรมฝนหลวงและการบินเกษตร   นายสุรสีห์ กล่าวอีกว่า สำหรับการปฏิบัติการฝนหลวงเติมน้ำในเขื่อนลำตะคอง จังหวัดนครราชสีมา   ที่อยู่ในเกณฑ์ต่ำกว่าปกติ กรมฝนหลวงและการบินเกษตร ขึ้นปฏิบัติการฝนหลวง จำนวน 4 เที่ยวบิน  ใช้สารฝนหลวงจำนวน 4.8 ตัน พบว่า มีฝนตกเล็กน้อยถึงปานกลางบริเวณพื้นที่เขื่อนลำตะคอง มีปริมาณฝนตกวัดได้ 22.8 มิลลิเมตร และมีปริมาณน้ำไหลเข้าเขื่อน จำนวน 1.8 ล้านลูกบาศก์เมตร ทั้งนี้ ยังได้เน้นย้ำให้เจ้าหน้าที่หลีกเลี่ยงการปฏิบัติการฝนหลวงในพื้นที่เสี่ยงภัยน้ำท่วมอีกด้วย.,neutral
241,241,'บิ๊กฉัตร'เผยแผนสร้างคลองคู่ขนานถนนวงแหวน ป้องน้ำท่วม ,https://www.dailynews.co.th/politics/577604,2017-06-03T18:35:07.000Z,“บิ๊กฉัตร” เผย แผนสร้างคลองคู่ขนานถนนวงแหวนรอบที่ 3 ป้องกันน้ำท่วม คืบหน้า 40 เปอร์เซ็นต์ เตรียมร่างแผนความเป็นไปได้ในก.ย.นี้   ,"เมื่อวันที่ 3 มิ.ย. ที่ประเทศญี่ปุ่น พล.อ.ฉัตรชัย สาริกัลยะ รมว.เกษตรและสหกรณ์ เปิดเผยภายหลังการหารือร่วมกับนายเคอิฉิ อิชิอิ รมว.ที่ดิน โครงสร้างพื้นฐาน การขนส่ง และการท่องเที่ยวญี่ปุ่นว่า ตามที่ประเทศไทยได้มีการทบทวนแผนแม่บทการป้องกันอุทกภัยในลุ่มน้ำเจ้าพระยาอย่างยั่งยืนโดยได้รับความร่วมมือจากองค์การความร่วมมือระหว่างประเทศของญี่ปุ่น(ไจก้า) ในการสำรวจและทบทวนแผนการสร้างถนนวงแหวนรอบที่ 3 ขนานกับการทำคลองเพื่อช่วยในการระบายน้ำหลากบริเวณท้ายเขื่อนเจ้าพระยา จากจ.พระนครศรีอยุธยา ลงสู่อ่าวไทย รวมถึงช่วยการระบายน้ำในแม่น้ำป่าสักในช่วงปลายน้ำ ที่จะช่วยลดความเสี่ยงจากการพังทลายของคันกั้นน้ำตลอดแนวของพื้นที่คุ้มกัน ระยะทางประมาณ 112 กิโลเมตร กว้างประมาณ 100-160 เมตร แล้วแต่ช่วง ส่วนใหญ่จะทำในพื้นที่ถนนอยู่แล้ว แต่อาจจะต้องมีการซื้อที่ดินเพิ่มแต่จะให้กระทบกับประชาชนน้อยที่สุด    พล.อ.ฉัตรชัย กล่าวต่อว่า เบื้องต้น มี 2 ทางเลือกคือ 1.คลองผันน้ำ ขนาด 500 ลูกบาศก์เมตร/วินาที 2. คลองผันน้ำขนาด 1,000 ลูกบาศก์เมตร/วินาที โดยคาดว่าจะใช้งบประมาณ 4 หมื่นล้านบาท และคาดว่าจะแล้วเสร็จในปี 61 สำหรับประโยชน์ที่จะได้รับนั้นแน่นอนคือ มีการบริหารจัดการน้ำอย่างเป็นระบบ มีการระบายน้ำที่ดี ป้องกันน้ำท่วม เรื่องการคมนาคมที่สะดวกขึ้น รวมถึงอาจจะมีการเดินหน้าการขนส่งทางน้ำแถบนี้ได้อีกด้วย   ด้าน นายสมเกียรติ ประจำวงษ์ รองอธิบดีกรมชลประทาน กล่าวว่า ขณะนี้ได้แต่งตั้งคณะทำงานร่วมด้านวิชาการโครงการดังกล่าว ประกอบด้วยหน่วยงานจากกรมชลประทาน กรมทรัพยากรน้ำ กรมทางหลวง กรมป้องกันและบรรเทาสาธารณภัย และสำนักงานคณะกรรมการพัฒนาการเศรษฐกิจและสังคมแห่งชาติ เพื่อปฏิบัติงานร่วมกับทีมสำรวจของไจก้า คาดว่าจะเริ่มร่างแผนความเป็นไปได้ของโครงการในช่วงเดือนส.ค.-ก.ย.นี้ เพราะขณะนี้มีความคืบหน้าไปกว่าร้อยละ 40 แล้ว.  ",neutral
242,242,เตือนหญิงไทยถูกแก๊งค้ากามชวนทำงานในสหรัฐฯ ,https://www.dailynews.co.th/politics/577254,2017-06-03T22:17:11.993Z,กต.เตือนหญิงไทยถูกชวนไปทำงานในสหรัฐฯดูสัญญาจ้างงานให้ดี เผยเหยื่อค้ากามยังไม่ขอจนท.ไทยไปช่วย ด้านเจ้าหน้าที่มะกันยังล่าตัวสมาชิกร่วมขบวนการ  ,"เมื่อวันที่ 1 มิ.ย. ที่กระทรวงการต่างประเทศ  น.ส.บุษฎี สันติพิทักษ์ อธิบดีกรมสารนิเทศและโฆษกกระทรวงการต่างประเทศ กล่าวถึงความคืบหน้ากรณีที่เจ้าหน้าที่ทางการสหรัฐอเมริกาจับกุมคนไทยในสหรัฐฯ ข้อหาเกี่ยวข้องขบวนการหลอกลวงหญิงไทยไปค้าประเวณีในสหรัฐฯ ว่า  หลังจากทางการสหรัฐฯจับกุมและส่งฟ้องการดำเนินคดีกับผู้ต้องสงสัย จำนวน 21 คน ข้อหาเป็นสมาชิกขบวนการในเครือข่ายประเวณีหญิงไทยในสหรัฐฯแล้ว สถานกงสุลใหญ่ไทย ณ นครชิคาโก ประเทศสหรัฐอเมริกา ได้ประสานกับทางการรัฐมินนิโซตาอย่างต่อเนื่องเพื่อติดตามว่าจะสามารถช่วยเหลือคนไทยทั้งฝ่ายผู้เสียหายและผู้ถูกจับกุมได้อย่างไรบ้าง แต่เนื่องจากเรื่องนี้ยังอยู่ระหว่างการดำเนินการของทางการสหรัฐฯ และยังไม่สามารถจับกุมผู้ต้องหาได้ครบทั้งหมด ทำให้ขณะนี้ยังไม่สามารถเปิดเผยรายละเอียดได้  น.ส.บุษฎี กล่าวอีกว่า สำหรับผู้ที่ได้รับความเสียหายหรือถูกหลอกลวงนั้น ยังไม่ประสงค์ที่จะให้สถานเอกอัครราชทูตไทยและสถานกงสุลใหญ่ไทยฯเข้าไปช่วยเหลือ แม้ทางการสหรัฐฯแจ้งให้ผู้ที่ได้รับความเสียหายรับทราบสิทธิแล้ว ขณะเดียวกัน เหยื่อที่เป็นชาวไทยได้รับความคุ้มครองตามกฎหมายสหรัฐฯ และสามารถพำนักอยู่ในสหรัฐฯได้ในระหว่างนี้ อย่างไรก็ตาม กระทรวงการต่างประเทศขอแจ้งเตือนหญิงไทยที่ถูกชักชวนให้ไปทำงานในสหรัฐฯ ต้องตรวจสอบสัญญาจ้างงานและความน่าเชื่อถือของบริษัทนายหน้า กับกรมการจัดหางานก่อน เพื่อป้องกันการถูกล่อลวง อีกทั้ง คดีการค้าประเวณีในสหรัฐฯ มีอัตราโทษที่สูง โดยผู้ที่เข้าไปค้าประเวณีในสหรัฐฯ มีโทษจำคุกสูงสุด 1.5 ปี และปรับไม่เกิน 6,250 ดอลลาร์สหรัฐ.",neutral
243,243,นายกฯสั่งมท.เตรียมอพยพคนพื้นที่เสี่ยงน้ำป่าทะลัก ,https://www.dailynews.co.th/politics/577468,2017-06-03T18:21:13.503Z,นายกฯสั่งมท.เตรียมอพยพคนจากพื้นที่เสี่ยงน้ำป่าทะลัก รับมือพายุโซนร้อน-ไซโคลนเข้าไทย กำชับทำแก้มลิงรับน้ำจากภาคเหนือ  ,เมื่อวันที่ 2 มิ.ย. ผู้สื่อข่าวรายงานว่า สำนักเลขาธิการคณะรัฐมนตรี(สลค.) ได้ออกหนังสือเวียนถึงรองนายกรัฐมนตรีทุกคน ทุกกระทรวง และเลขาธิการคณะรักษาความสงบแห่งชาติ(คสช.) เรื่องข้อสั่งการของนายกรัฐมนตรี ลงวันที่ 1 มิ.ย.2560  โดยระบุว่า สืบเนื่องจากการประชุมคณะรัฐมนตรี(ครม.) เมื่อวันที่ 30 พ.ค.ที่ผ่านมา พล.อ.ประยุทธ์ จันทร์โอชา นายกรัฐมนตรี มีข้อสั่งการว่าเนื่องจากสภาพอากาศในระยะต่อไป จะมีฝนตกอย่างต่อเนื่อง รวมทั้งมีความเสี่ยงที่จะเกิดพายุโซนร้อนและพายุไซโคลนพัดผ่านประเทศไทย จึงให้กระทรวงมหาดไทยร่วมกับหน่วยงานที่เกี่ยวข้องเตรียมแผนอพยพประชาชนจากพื้นที่ที่มีความเสี่ยงน้ำป่าไหลหลาก รวมทั้งเตรียมพื้นที่แก้มลิงรองรับปริมาณน้ำที่ไหลจากภาคเหนือลงสู่ตอนกลางของประเทศ ตลอดจนการให้ความช่วยเหลือประชาชนที่อาจได้รับผลกระทบจากการเกิดน้ำท่วมด้วย พร้อมสั่งการให้กระทรวงมหาดไทยศึกษาแผนบริหารจัดการน้ำของกระทรวงเกษตรและสหกรณ์ เพื่อใช้ประกอบการดำเนินการแก้ไขปัญหาน้ำท่วมขังในแต่ละพื้นที่ต่อไป.,neutral
244,244,"ถก 7 ชั่วโมงผ่านฉลุย ""สนช.""ลงมติเซ็ตซีโร่""กตต."" ",https://www.dailynews.co.th/politics/578772,2017-06-09T14:00:14.495Z,ผ่านฉลุย สนช.ลงมติเซ็ตซีโร่ กกต. หลังถกร่างพรป.กว่า 7 ชั่วโมง  หลังกมธ.เสียงข้างน้อย-สมาชิก ชงให้ กกต.ไม่ขัดรธน.อยู่ต่อไม่เป็นผล หวั่นกลายเป็นบรรทัดฐานลามเซ็ตซีโร่องค์กรอิสระอื่น   ,เมื่อวันที่ 9 มิ.ย. ที่รัฐสภา ในการประชุมสภานิติบัญญัติแห่งชาติ(สนช.) ที่มีนายพรเพชร วิชิตชลชัย ประธานสนช. เป็นประธาน ได้พิจารณาร่าง พ.ร.บ.ประกอบรัฐธรรมนูญว่าด้วยคณะกรรมการการเลือกตั้ง  พ.ศ. .... ซึ่งคณะกรรมาธิการวิสามัญพิจารณาเสร็จแล้ว ในวาระ 2 และ 3 โดย โดยนายตวง อันทะไชย ประธานกรรมาธิการวิสามัญพิจารณาฯ ชี้แจงว่า ร่างพ.ร.บ.มีทั้งสิ้น 78 มาตรา มีการแก้ไข 18 มาตรา มีกรรมาธิการสงวนความเห็น 3 คน และสงวนคำแปรญัตติ 14 คน ส่วนใหญ่เป็นมาตรา 70 และ 71 เกี่ยวกับการดำรงตำแหน่งอยู่ต่อไปของคณะกรรมการการเลือกตั้ง(กกต.) หรือกรณีเซ็ตซีโร่ กกต. ชุดปัจจุบัน ผู้สื่อข่าวรายงานว่า  ในการพิจารณาเรียงตามมาตรา โดยประเด็นที่ใช้เวลาพิจารณาหารือกันมากคือ มาตรา 12  ในการสรรหากรรมการกกต. โดยกมธ.ได้แก้ไขสาระสำคัญ กรณีสรรหา กรรมการ กกต. จะต้องบันทึกเหตุผลของคณะกรรมการสรรหาแต่ละคนไว้เป็นหลักฐานด้วย ซึ่งนายธานี อ่อนอะเอียด สนช.ได้เสนอให้ตัดออก โดยระบุว่า จะไม่มีใครกล้าเป็นกรรมการสรรหา เพราะเกรงว่าจะเป็นหลักฐานและถูกดำเนินคดีได้ อีกทั้งจะเป็นบรรทัดฐานให้พ.ร.บ.ประกอบรัฐธรรมนูญฉบับอื่นๆยึดแนวทางนี้ ซึ่งประธานต้องสั่งพักการประชุม 15 นาทีเพื่อหารือ ปรากกว่าใช้เวลาถึง 50 นาที ก่อนที่กลับมาเปิดประชุมอีกครั้ง โดยกมธ.ยอมแก้ไขข้อความให้คณะกรรมการสรรหา ลงคะแนนแบบเปิดเผยและบันทึกเหตุผลเฉพาะบุคคลที่ได้รับการสรรหา ส่วนคนไม่ได้รับการสรรหาก็ไม่ต้องบันทึกเหตุผล ทั้งนี้คนที่ไม่ได้รับการเลือกในชั้นคณะกรรมการสรรหาสามารถกลับมาสมัครได้ ในกรณีที่กกต.ยังสรรหาไม่ครบ 7 คน เพราะเกรงว่าจะไม่มีคนที่มีคุณสมบัติ ครบตามรัฐธรรมนูญมาสมัคร ส่วนบุคคลที่ไม่ผ่านขั้นตอนความเห็นชอบของวุฒิสภาไม่สามารถกลับเข้ามาสมัครใหม่ได้ ผู้สื่อข่าวรายงานจากรัฐสภาว่า ที่ประชุมสนช.ได้พิจารณาร่างพ.ร.บ.ประกอบรัฐธรรมนูญว่าด้วยกกต.เรียงตามมาตราอย่างต่อเนื่อง โดยมีมติเห็นชอบตามร่างที่กรธ.เสนอมา และที่กมธ.ได้มีการแก้ไข จนกระทั่งถึงประเด็นสำคัญ คือในส่วนของบทเฉพาะกาล ตั้งแต่มาตรา 70-78  ซึ่งในมาตรา 70  เรื่องการดำรงตำแหน่งของคณะกรรมการกกต.ชุดปัจจุบัน โดยกมธ.แก้ไขให้ กกต.ทั้งคณะพ้นจากตำแหน่งทั้งหมดนับแต่ พ.ร.บ.ฉบับนี้มีผลบังคับใช้ แต่ให้รักษาการจนกว่าจะมีกกต.ชุดใหม่เข้ามาทำหน้าที่ ปรากฏว่า  ได้ใช้เวลาในการพิจารณาอภิปรายค่อนข้างมาก โดยสมาชิก สนช.หลายคนต้องการให้ กกต.อยู่ต่อทั้งชุดจนครบวาระ อาทิ นายกล้านรงค์ จันทิก  นายนรนิติ เศรษฐบุตร  และนายวัลลภ ตังคณานุรักษ์  อภิปรายว่า  ตนขออภิปรายในแบบที่ชาวบ้านเข้าใจ จึงอยากถามไปที่ .กรธงและกมธ.ว่า โกรธอะไรกกต.เป็นการส่วนตัวหรือเปล่า ตนไม่แน่ใจ ทำไมกมธ.จึงอยากให้ก๊กนี้ไปทั้งหมด ทั้งที่กกต.ชุดปัจจุบันมาถูกต้องทุกประการแต่ไปรังแกเขา เพราะกกต.บางคนมีคุณสมบัติถูกต้องตามรัฐธรรมนูญ และอยากถามว่าจะเซตซีโร่ทุกองค์กรหรือไม่ หรือเซตซีโรเฉพาะที่ไม่ใช่พวกเรา การอ้างปลา 2 น้ำก็ฟังไม่ขึ้น และในสภาฯนี้ก็ปลาหลายน้ำ สนช.ก็ปลาถึง 3 น้ำ ถ้าท่านจะทำเช่นนี้ชาวบ้านจะหาว่าสภาฯเรามีมาตรฐาน กันอย่างไร  และหากกฎหมายอื่นเข้ามาจะวางมาตรฐานอย่างไรเพราะหากทำอย่างนี้ก็คือหลายมาตรฐาน หากชี้แจงไม่ได้จะรู้สึกอายชาวบ้านหากเดินออกไปข้างนอก   ขณะที่นายเสรี สุวรรณภานนท์  ประธานคณะกรรมาธิการขับเคลื่อนการปฏิรูปประเทศ ด้านการเมือง สภาขับเคลื่อนการปฏิรูปประเทศ(สปท.) ในฐานะ กมธ.เสียงข้างน้อย ได้เสนอให้ปรับเปลี่ยนเฉพาะกกต.บางคนที่ขาดคุณสมบัติ  เพราะมองว่าประสิทธิภาพการทำงานของกกต.เป็นเรื่องสำคัญ คนที่มาเป็นต้องมีความรู้ มีประสบการณ์ และมีความเข้าใจในการทำงาน ดังนั้นควรมีกกต.คนเดิมทำหน้าที่ต่อเนื่อง อีกทั้งกกต.บางคนก็มีคุณสมบัติตามรัฐธรรมนูญ ซึ่ง เป็นไปตามที่คณะกรรมาธิการขับเคลื่อนการปฏิรูปประเทศ ด้านการเมือง สปท.ได้ศึกษาไว้ รวมถึงเป็นไปตามร่างเดิมของกรธ.ที่เสนอมา พ.ต.อ.จรุงวิทย์  ภุมมา รักษาการเลขาธิการกกต. ในฐานะกรรมาธิการฯเสียงข้างน้อยที่ไม่ให้เซตซีโร่ กกต.ยกชุด อภิปรายว่า การทำงานไม่ว่าองค์กรใดย่อมมีความขัดแย้ง ที่ผ่านมาตนอยู่กับกกต. ก็จะทำหน้าที่ได้ดีที่สุด ปัจจุบันความขัดแย้งในกกต.หายไป การให้กกต.ทั้งชุดสิ้นสุดการทำหน้าที่ทันทีที่กฎหมายฉบับนี้ประกาศใช้ ตนไม่เห็นด้วยอย่างยิ่ง เพราะกกต.ชุดปัจจุบันเข้ามาทำหน้าที่อย่างถูกต้องทุกกระบวนการ มีคุณสมบัติที่อยู่ต่อตามวาระได้ อีกทั้งกกต.ทุกคนกว่าจะมาทำงานวันนี้ต้องสอบเข้ามาและลาออกจากวิชาชีพหลายอย่าง อยากถามว่าหากมีกกต.ใหม่ทั้งชุดเข้ามาทำหน้าที่แล้ว จะทำงานอย่างมีประสิทธิภาพหรือไม่ การทำงานด้านการเลือกตั้งต้องอาศัยเวลาและความชำนาญในการทำงาน ด้านนายตวง อันทะไชย ประธานกมธ.วิสามัญฯ ชี้แจงว่า การตัดสินใจเซตซีโร่กกต. ไม่ได้เกิดจากความโกรธหรือรักใครใครหรือใครได้ประโยชน์หรือเสียประโยชน์ แต่ตัดสินใจเพื่อประโยชน์ประเทศชาติ  เจตนารมณ์ของรัฐธรรมนูญ และเจตจำนงเพื่อให้การเลือกตั้งมีประสิทธิภาพ กมธ.จึงเมินเฉยในร่างแรกของกรธ.ที่เสนอให้ตัดคุณสมบัติ กกต.บางคนที่ขัดรัฐธรรมนูญ  และต้องการให้คนใหม่มาใช้กติกาใหม่ เพื่อให้การปฏิรูปมีประสิทธิภาพ  นอกจากนี้เรายังให้ความเป็นห่วง กกต. โดยเขียนในวรรคสอง ให้มีการรักษาการ และได้รับสิทธิประโยชน์ต่างๆ จนกว่าจะมีกกต.ชุดใหม่เข้ามา  เพราะเราคิดใหญ่ในการปฏิรูปประเทศ หากเราปฏิบัติแบบเดิม กลไกแบบเดิม วิธีการทำงานแบบเดิม ไม่มีทางเกิดผลแบบใหม่ได้ ส่วนคำถามที่ว่า กฎหมายองค์กรอิสระอื่น จะเดินตามแนวทางเซตซีโร่หรือไม่ ตนไม่สามรถตอบได้ เพราะกรธ.เป็นผู้ร่างกฎหมาย จึงต้องให้กรธ.ตอบเอง จากนั้นที่ประชุมลงมติ ในมาตรา 70 เห็นด้วยกับกมธ.เสียงข้างมาก ที่ให้เซตซีโร่ กกต.ด้วยคะแนน 161 ไม่เห็นด้วย 15 งดออกเสียง 12  และเมื่อที่ประชุมพิจารณาครบทั้ง 78 มาตรา ได้ลงมติในวาระ 3 เห็นชอบร่างพ.ร.บ.ดังกล่าวด้วยคะแนน 177 ต่อ 1 และงดออกเสียง 5   โดยใช้เวลาพิจารณากว่า 7 ชั่วโมง โดยจากนี้ต้องดำเนินการตามขั้นตอนตามรัฐธรรมนูญมาตรา 267 โดยให้กกต. และกรธ.พิจารณาว่าขัดต่อเจตนารมณ์ของรัฐะรรมนูญ และสามารถทำเรื่องแย้งมาภายใน 10 วันต่อไป.    ,neutral
245,245,"""เสรี"" ติงเซตซีโร่กกต.ยกชุด ",https://www.dailynews.co.th/politics/577829,2017-06-04T12:00:13.999Z,กมธ.เสียงข้างน้อยชี้เซตซีโร่กกต.ทั้งชุดขัดเจตนารมณ์รธน. “เสรี” หนุนตามร่างเดิมกรธ.รีเซ็ตบางตำแหน่ง,เมื่อวันที่ 4 มิ.ย. นายเสรี สุวรรณภานนท์ สมาชิกสภาขับเคลื่อนการปฏิรูปประเทศ (สปท.)ในฐานะกรรมาธิการวิสามัญพิจารณาร่างพระราชบัญญัติประกอบรัฐธรรมนูญ (พ.ร.ป.) ว่าด้วยคณะกรรมการการเลือกตั้ง (กกต.) กล่าวว่า ในฐานะเป็นกมธ.เสียงข้างน้อยที่ไม่เห็นด้วยกับมติกมธ.ที่ให้เซตซีโร่กกต.ทั้งชุดนั้น จะขอสงวนความเห็นเพื่ออภิปรายประเด็นดังกล่าวต่อที่ประชุมสนช.ในวันที่9 มิ.ย. เนื่องจากเห็นว่า การให้เซตซีโร่กกต.ทุกคนน่าจะขัดต่อเจตนารมณ์ของรัฐธรรมนูญปี2560 ที่ระบุให้กกต.ที่มีคุณสมบัติถูกต้องเป็นกกต.ต่อไป ส่วนคนที่มีคุณสมบัติไม่ถูกต้องให้สรรหาใหม่ ซึ่งกกต.ชุดปัจจุบันบางคนมีคุณสมบัติการเป็นกกต.ถูกต้องตามรัฐธรรมนูญปี2560 และได้รับการสรรหามาอย่างถูกต้อง จึงควรได้ทำหน้าที่ต่อไป ยิ่งขณะนี้ใกล้เลือกตั้งเข้ามาควรมีกกต.เดิมที่รู้งาน มีประสบการณ์ทำหน้าที่จัดเลือกตั้งให้ราบรื่น มีประสิทธิภาพ ถ้ามีแต่คนใหม่ทั้งหมดเหมือนเป็นการเริ่มต้นใหม่ เกรงว่าการเลือกตั้งจะไม่ราบรื่นและไม่คล่องตัว ส่วนตัวจะเสนอให้เป็นไปตามร่างเดิมของกรธ.คือ ให้สรรหาใหม่เฉพาะคนที่มีคุณสมบัติไม่ถูกต้องเท่านั้น ใครที่มีคุณสมบัติถูกต้องให้ทำหน้าที่ต่อไป ทั้งนี้อยากให้กรธ.พูดถึงเจตนารมณ์เรื่องคุณสมบัติกกต.ให้ชัดเจนว่า ต้องการให้เป็นแนวทางใดกันแน่ เพราะเท่าที่ดูกรธ.ก็ไม่ปฏิเสธแนวทางเซตซีโรกกต.ตามที่กมธ.เสนอมา.,neutral
246,246,"""บิ๊กณะ""ตรวจกำลังพลขุดลอกคลองวัดมะลิ  ",https://www.dailynews.co.th/politics/578374,2017-06-07T14:00:13.063Z,“บิ๊กณะ”ลงพื้นที่ตรวจเยี่ยมกำลังพลชุดขุดลอกคลองวัดมะลิ เขตบางกอกน้อย รับมือฝนตกหนัก สร้างความมั่นใจทหารเรือจะไม่ทิ้งประชาชน  ,เมื่อวันที่ 7 มิ.ย. ที่บริเวณชุมชนวัดมะลิ ซอยจรัญสนิทวงศ์ 37 ถ.จรัญสนิทวงศ์ เขตบางกอกน้อย พล.ร.อ.ณะ  อารีนิจ ผู้บัญชาการทหารเรือ (ผบ.ทร.)ในฐานะผู้บัญชาการศูนย์บรรเทาสาธารณภัยกองทัพเรือ เดินทางมาตรวจเยี่ยมศูนย์บรรเทาสาธารณภัยฐานทัพเรือกรุงเทพ เพื่อรับทราบความพร้อมของกำลังพลและยุทโธปกรณ์ สำหรับปฏิบัติงานด้านการช่วยเหลือผู้ประสบภัยแบบบูรณาการ ร่วมกับหน่วยงานต่างๆ ที่รับผิดชอบด้านการบรรเทาสาธารณภัย โดยได้ไปตรวจเยี่ยมการบำเพ็ญสาธารณประโยชน์การขุดลอกคลองชุมชนวัดมะลิ เพื่อป้องกันปัญหาฝนตกหนักน้ำท่วมฉับพลันในกิจกรรม “เก็บขยะ ลอกคลอง ต้านภัยน้ำท่วม ทหารเรือจะไม่ทิ้งประชาชน”  โดยฐานทัพเรือกรุงเทพ และโรงพยาบาลสมเด็จพระปิ่นเกล้า กรมแพทย์ทหารเรือ ได้ร่วมกับสำนักเขตบางกอกน้อย กทม. จัดขึ้นเพื่อป้องกันเหตุอุทกภัยที่จะเกิดขึ้น และประชาสัมพันธ์การปฏิบัติเพื่อสร้างความมั่นใจให้กับประชาชนในพื้นที่ชุมชนวัดมะลิ 1 ชุมชนมะลิ 2 ชุมชนวัดไชยทิศ ชุมชนวัดเพลง และชุมชนวัดคลองล่าง ประกอบด้วย การจัดกิจกรรมออกหน่วยแพทย์บริการประชาชน ให้บริการตรวจรักษาประชาชน โรคทั่วไป และทันตกรรม การจัดการแสดงดนตรีบำบัด การจัดนิทรรศการบรรเทาสาธารณภัย ฐานทัพเรือกรุงเทพ และกิจกรรมพัฒนาขุดลอกคลองมะลิ เขตบางกอกน้อย.  ,neutral
247,247,"""สุริยะใส""ไม่แปลกใจเซตซีโร่กกต. ",https://www.dailynews.co.th/politics/577828,2017-06-04T14:00:10.824Z,“สุริยะใส” เผยไม่แปลกใจกมธ.สนช.เซตซีโร่กกต. เหตุโยนหินถามทางมาเป็นระยะ แนะปฏิรูป กกต. 3 ระดับ ขยายองค์ประกอบ เพิ่มหน้าที่และบังคับเขียนคำวิจฉัยส่วนตนคล้ายศาล รธน.,เมื่อวันที่ 4 มิ.ย. นายสุริยะใส กตะศิลา รองคณบดีวิทยาลัยนวัตกรรมสังคม ม.รังสิต และผอ.สถาบันปฏิรูปประเทศไทย (สปท.) กล่าวว่า ไม่แปลกใจที่กรรมาธิการวิสามัญพิจารณาร่างพระราชบัญญัติประกอบรัฐธรรมนูญ (พ.ร.ป.)ว่าด้วยคณะกรรมการการเลือกตั้ง (กกต.) สภานิติบัญญัติแห่งชาติ (สนช.) มีมติเสียงข้างมากให้เซตซีโร่กกต.ทั้ง 5 คน เพื่อสรรหากันใหม่ทั้งคณะ ตามรัฐธรรมนูญใหม่ฉบับใหม่ ที่มีกกต.ได้ 7 คน ซึ่งประเด็นเชตซีโร่กกต.นั้นมีการโยนหินถามทางกันมาเป็นระยะก่อนหน้านี้แล้ว แต่กมธ.วิสามัญฯต้องอธิบายประชาชนว่าทำไมต้องเซตซีโร่ และที่สำคัญจะทำให้ประชาชนมั่นใจว่ากกต.ชุดใหม่จะดีกว่ากกต.ชุดปัจจุบันได้อย่างไร ไม่ใช่เปลี่ยนคนทั้งชุดแล้วจะทำให้กกต.ดีขึ้นกว่าเดิม ปัญหากกต.ที่ผ่านมาปัญหาตัวบุคคลก็ส่วนหนึ่งแต่ปัญหาเชิงระบบหรือองค์กรก็เป็นปัญหาที่ต้องสังคายนากันใหม่ โดยเฉพาะการปฎิรูปจุดอ่อนของกกต. ทั้ง 3 ระดับ ตั้งแต่ระดับต้นน้ำต้องทำให้กระบวนการสรรหาอิสระจากกลุ่มการเมือง ป้องกันการบล็อกโหวต โปร่งใสมีความหลากหลาย และมีประสบการณ์จริง ไม่ใช่มีแค่นักกฎหมายองค์ประกอบควรกว้างกว่าเดิม นายสุริยะใส กล่าวต่อว่า ในระดับกลางน้ำต้องถือหลักธรรมาภิบาลทั้งเรื่องของการสอบสวนข้อร้องเรียนทุจริตเลือกตั้งจะปลอดจากการแทรกแซงของกลุ่มอิทธิพลการเมืองได้อย่างไร กรรมการสอบสวนต้องเที่ยงธรรมไม่ใช่นอมินี กระบวนการทำงานไม่ใช่ทำหน้าที่แค่ตอนเลือกตั้ง โดยเฉพาะการแสวงหาความร่วมมือกับภาคประชาสังคมเพื่อสร้างเครือข่ายต่อต้านทุจริตเลือกตั้งและการสร้างความเป็นพลเมืองให้ประชาชนมีสำนึกประชาธิปไตย ในระดับปลายน้ำมติหรือคำวินิจฉัยของ กกต.ทั้งการให้ใบเหลืองใบแดงต้องตรวจสอบได้และมีความโปร่งใสมากกว่าเดิม เพราะ กกต.ถือทั้งอำนาจสอบสวนและอำนาจตัดสินชี้ขาด จึงต้องทำให้อำนาจการตัดสินชี้ขาดเป็นเหตุเป็นผลที่สุด โดยอาจเอากระบวนการวินิจฉัยของศาลรัฐธรรมนูญมาเป็นแบบอย่างกำหนดให้ กกต.ต้องเขียนคำวินิจฉัยส่วนตนและคำวินิจฉัยกลางแล้วเปิดเผยต่อสาธารณะกรณีตัดสินให้ใบแดงผู้สมัคร เพราะอย่าลืมว่าระบบเลือกตั้งแบบใหม่คะแนนผู้สมัครทุกคนทุกคะแนนคือคะแนนของทุกพรรคการเมืองในระบบบัญชีรายชื่อด้วย.  ,red
248,248,"แต่งตั้ง""พล.ร.อ.พงษ์เทพ หนูเทพ""เป็นองคมนตรี ",https://www.dailynews.co.th/politics/578548,2017-06-08T10:00:15.618Z,เว็บไซต์ราชกิจจานุเบกษา เผยแพร่ ประกาศ  โปรดเกล้าฯแต่งตั้ง “พล.ร.อ.พงษ์เทพ หนูเทพ” เป็นองคมนตรีเพิ่ม  ,เมื่อวันที่ 8 มิ.ย.ผู้สื่อข่าวรายงานว่า เว็บไซต์ราชกิจจานุเบกษา เผยแพร่ ประกาศ แต่งตั้งองคมนตรี โดยสมเด็จพระเจ้าอยู่หัวมหาวชิราลงกรณ บดินทรเทพยวรางกูร มีพระราชโองการโปรดเกล้าโปรดกระหม่อม แต่งตั้งองคมนตรี โดยทรงพระราชดําริเห็นเป็นการสมควรแต่งตั้งองคมนตรีเพิ่มขึ้น จึงทรงพระกรุณาโปรดเกล้าโปรดกระหม่อมแต่งตั้ง  พล.ร.อ.พงษ์เทพ หนูเทพ เป็น องคมนตรี ทั้งนี้ ตั้งแต่บัดนี้เป็นต้นไป เป็นปีที่ 2 ในรัชกาลปัจจุบัน.,neutral
249,249,"""วิษณุ""เมินกกต.งัดสอบ9รมต. ชี้ไม่ใช่เงื่อนไขต่อรอง ",https://www.dailynews.co.th/politics/578323,2017-06-07T10:00:11.947Z,“วิษณุ”เมินกกต.งัดปมสอบ 9 รมต.สวนเซตซีโร่กกต. ชี้ถ้าองค์กรอิสระอื่นมีปัญหาโครงสร้างก็โดนด้วย “นิพิฏฐ์”ค้านเซ็ตซีโร่กกต. ยกเหตุปลา2น้ำฟังไม่ขึ้น เตือนเจอครหารัฐบาลครอบงำองค์กรอิสระ  ,เมื่อวันที่ 7 มิ.ย. ที่ทำเนียบรัฐบาล นายวิษณุ เครืองาม รองนายกรัฐมนตรี ให้สัมภาษณ์ถึงความขัดแย้งกรณีที่คณะกรรมาธิการวิสามัญพิจารณาร่างพระราชบัญญัติประกอบรัฐธรรมนูญ(พ.ร.ป.) ว่าด้วยคณะกรรมการการเลือกตั้ง มีข้อเสนอให้เซตซีโร่ กกต. โดยอ้างเหตุผลเรื่องปลาสองน้ำ ว่า ตนรับทราบเสียงวิจารณ์ แต่ไม่ขอตอบอะไร เพราะถ้าพูดออกไป จะกลายเป็นการปะทะคารม  เพียงแต่ก่อนหน้านี้ได้เล่าให้ฟังถึงเหตุผลของคณะกรรมาธิการฯ ส่วนที่ตนพูดคำว่าปลาสองน้ำก็มาจากคำถามของผู้สื่อข่าว ไม่ได้อุปมาขึ้นมาเอง แต่ถ้าคำนี้จะทำให้เกิดความเข้าใจได้ ก็ไม่เป็นอะไร เมื่อถามว่ากรณีของกกต.จะกระทบต่อองค์กรอิสระอื่นๆด้วยหรือไม่ นายวิษณุ กล่าวว่า เอาไว้ให้ไปถึงกฎหมายองค์กรอิสระอื่นๆแล้วค่อยมาพูดกัน หรือมาถามตนอีกครั้ง สิ่งที่ตนเคยตอบแล้วก็ชัดเจน ถ้าใครยังไม่เข้าใจ ก็ไม่เป็นอะไร สนช.ก็จะลงมติอยู่แล้วในวันที่ 9 มิ.ย.นี้  เรื่องขององค์กรอื่นยังมาไม่ถึง แต่เรื่องของกกต.มาถึงก่อน ก็ต้องพูดถึงก่อน “ผมเคยตอบแล้วว่าไม่ใช่เรื่องคุณสมบัติ แต่พูดกันถึงเรื่องโครงสร้าง ดังนั้นคำว่าโครงสร้างแปลว่าอะไร ถ้าปัญหาเรื่องโครงสร้างเกิดขึ้นกับองค์กรอื่น ก็ต้องอยู่ในมาตรฐานเดียวกัน ส่วนคุณสมบัติเป็นอีกเรื่องหนึ่ง โครงสร้างก็เป็นอีกเรื่องหนึ่ง ช่วยไปศึกษาหน่อยหรือไปถามกรธ.ก็ได้ว่าโครงสร้างของ กกต.ต่างกับโครงสร้างองค์กรอิสระอื่นๆอย่างไรตามรัฐธรรมนูญ ถ้าเหมือนกันก็ต้องเป็นมาตรฐานเดียวกัน”นายวิษณุ กล่าว ผู้สื่อข่าวถามว่ากังวลหรือไม่ว่าการที่กกต.จะหยิบยกเรื่องการตรวจสอบคุณสมบัติของรัฐมนตรี 9 คนให้ศาลรัฐธรรมนูญวินิจฉัย ถือเป็นเงื่อนไขต่อประเด็นเซตซีโร่กกต. นายวิษณุ กล่าวว่า เรื่องคุณสมบัติรัฐมนตรี 9 คนนั้นมีผู้นำไปร้องเรียนต่อ กกต.มาก่อนหน้านี้ ซึ่งกกต.ก็ต้องตรวจสอบ จึงคิดว่าไม่น่าจะเป็นเรื่องเดียวกัน   เมื่อถามว่าเหตุใดกกต.เพิ่งหยิบมาพิจารณาตอนนี้ นายวิษณุ กล่าวว่า ไม่ทราบ ไม่ตอบ ไม่พูด และไม่คิดว่าเป็นการตั้งเงื่อนไขเพื่อต่อรองอะไร รู้สึกเฉยๆ เพราะคิดว่าเป็นการทำหน้าที่ตามปกติ เมื่อมีคนไปร้องเรียน กกต.ก็ต้องตรวจสอบ อย่างไรก็ตาม กรณีของตนถูกทักท้วงในเรื่องอื่น ไม่ใช่เรื่องการถือหุ้น เมื่อถามว่าคิดว่าการตรวจสอบคุณสมบัติรัฐมนตรีถูกนำมาเป็นเงื่อนไขกับการไม่เซตซีโร่กกต. ใช่หรือไม่ นายวิษณุ ย้อนถามว่า “แล้วคุณมองอย่างนั้นหรือไม่” ซึ่งผู้สื่อข่าวตอบว่าสามารถมองได้ นายวิษณุจึงกล่าวว่า “ถ้าอย่างนั้น คุณก็ไปเขียนว่าคุณมองอย่างนั้น แต่สำหรับผมไม่ทราบ ไม่สมควรคิด และไม่กล้าคิด ทางพระใช้คำว่า‘อจินไตย’ ไม่ควรแม้แต่จะคิดว่ามีคนอย่างนี้อยู่” เมื่อถามว่าจะกลายเป็นมีเรื่องที่มารุมเร้ารัฐบาลจนกระทบต่อการทำงานหรือไม่ รองนายกฯ กล่าวว่า “ไม่ตอบ แล้วคุณจะให้ผมตอบว่ากลัวหรือไม่กลัวหละ” ขณะเดียวกัน ที่รัฐสภา นายนิพิฏฐ์ อินทรสมบัติ รองหัวหน้าพรรคประชาธิปัตย์ กล่าวถึงกรณีกมธ.พิจารณาร่างพ.ร.ป.ว่าด้วยกกต.มีมติเซ็ตซีโร่กกต.ว่า  ถ้ากกต.ชุดปัจจุบันคนใดมีคุณสมบัติถูกต้องตามรัฐธรรมนูญปี 2560  ก็ไม่มีเหตุผลเพียงพอจะไปเซ็ตซีโร่ การอ้างเหตุเรื่องปลาสองน้ำไม่มีเหตุผล  อยากให้มีปลา3-4น้ำในองค์กรด้วยซ้ำ จะได้มีหลายน้ำคอยถ่วงดุลกันทั้งคนเก่าและคนใหม่  องค์กรอิสระในประเทศที่เป็นประชาธิปไตยจะมีวาระเหลื่อมกับวาระของรัฐบาล ไม่จบไปพร้อมรัฐบาล เพราะต้องการให้ไปตรวจสอบรัฐบาล แต่ปัญหาประเทศไทยคือ รัฐบาลต้องการตั้งองค์กรอิสระด้วยมือรัฐบาลทั้ง 100% จึงมีข้อครหาว่าต้องการครอบงำองค์กรอิสระหรือไม่  ถ้าคนตั้งองค์กรอิสระประกาศชัดเจนว่า ตั้งองค์กรอิสระแล้วจะไม่อยู่ในอำนาจต่อถือว่าทำได้   นายนิพิฏฐ์ กล่าวอีกว่า ผู้มีอำนาจขณะนี้ไม่ตอบอย่างตรงไปตรงมาว่า จะอยู่ในอำนาจต่อหรือไม่  ดังนั้นจึงไม่ควรตั้งหรือเซ็ตซีโร่องค์กรอิสระ เพื่อไม่ให้ถูกนินทาว่า ต้องการครอบงำองค์กรอิสระ อยากให้ยึดตามรัฐธรรมนูญ อย่าทำอะไรเหนือรัฐธรรมนูญ จะเกิดปัญหาเพราะไม่ว่าจะเซ็ตซีโร่กกต.องค์กรเดียวหรือองค์กรอิสระทุกแห่งก็จะเกิดปัญหาทั้งหมด ส่วนที่กกต.ตั้งท่าตรวจสอบ 9รัฐมนตรีที่มีปัญหาเรื่องการถือครองหุ้นไม่ถูกต้องนั้น ถ้าเป็นการดำเนินการตามกฎหมายก็ตรวจสอบได้ อย่าไปมองว่าเป็นการเอาคืน.,red
250,250,"""มีชัย""เผยกสม.เสี่ยงโดน ""เซตซีโร่""เป็นคิวต่อไป ",https://www.dailynews.co.th/politics/577490,2017-06-03T18:28:44.150Z,“มีชัย” ชี้เซตซีโร่กกต.ไม่ขัด รธน. แจงขึ้นกับกฎหมายลูก ชม “สนช.”เด็ดขาดกว่า“กรธ.” บอกล้างบาง “กกต.”ไม่เป็นมาตรฐานใช้กับองค์กรอื่น ระบุ“กสม.”เสี่ยงเจอเซตซีโร่เป็นคิวต่อไป  ,เมื่อวันที่ 2 มิ.ย. ที่รัฐสภา นายมีชัย ฤชุพันธุ์ ประธานคณะกรรมการร่างรัฐธรรมนูญ (กรธ.) กล่าวว่า เบื้องต้นตัวแทนของกรธ.ที่เข้าไปทำหน้าที่กรรมาธิการ(กมธ.) ในคณะวิสามัญพิจารณาร่างพระราชบัญญัติประกอบรัฐธรรมนูญ(พ.ร.ป.)ว่าด้วยคณะกรรมการเลือกตั้ง (กกต.) สภานิติบัญญัติแห่งชาติ (สนช.) ได้มารายงานผลการทำงานของกมธ.เกี่ยวกับการดำรงตำแหน่งของกกต.ชุดปัจจุบันแล้ว ซึ่งการที่กมธ.กำหนดให้กกต.ชุดปัจจุบันทำหน้าที่ต่อไปจนกว่าจะมีกกต.ชุดใหม่ตามรัฐธรรมนูญพ.ศ.2560 ถือเป็นความเด็ดขาดที่มีมากกว่ากรธ. “ก่อนหน้านี้กรธ.กังวลเหมือนกันว่าโครงสร้างของกกต.ตามรัฐธรรมนูญฉบับใหม่เปลี่ยนไปทั้งหมด และที่กรธ.กำหนดให้เพิ่มจำนวน กกต.อีก 2 คน เพื่อเข้ามาทำหน้าที่ทางกฎหมายเป็นหลักและตอนที่เราทำนั้นไม่ได้มีการเซตซีโร่ แต่เมื่อกมธ.ให้พ้นไปหมดก็เลือกใหม่หมดก็จะไม่มีปัญหาก็จะดีขึ้น”ประธาน กรธ.กล่าว ผู้สื่อข่าวถามว่า การที่กมธ.ได้แก้ไขเนื้อหาในร่างกฎหมายเช่นนี้จะเป็นการกระทำขัดต่อรัฐธรรมนูญหรือไม่ เพราะกรธ.กำหนดให้มีคณะกรรมการสรรหาเข้ามาทำหน้าที่ชี้ขาดคุณสมบัติของบุคคลผู้มาดำรงตำแหน่งกกต. ไม่ใช่ให้เซตซีโร่ไปทั้งหมด นายมีชัย กล่าวว่า ไม่ขัดกับรัฐธรรมนูญ เพราะรัฐธรรมนูญกำหนดไว้ว่าการดำรงตำแหน่งของบุคคลในองค์กรอิสระให้ขึ้นอยู่กับกฎหมายลูก ส่วนการทำงานของคณะกรรมการสรรหาในอนาคตก็จะทำหน้าที่ดูคุณสมบัติของผู้ที่จะเข้ามาทำหน้าที่กกต.ใหม่   เมื่อถามว่า กรธ.จะขอเสนอให้ตั้งกมธ.ร่วมกันภายหลังสนช.พิจารณาเสร็จสิ้น เพื่อขอทบทวนในเรื่องการดำรงตำแหน่งของกกต.ชุดปัจจุบันหรือไม่ นายมีชัย กล่าวว่า “ในประเด็นนี้เราคงไม่ทักท้วงอะไร” เมื่อถามย้ำ ว่า กรธ.เห็นด้วยหรือไม่กับการเซตซีโร่ กกต. นายมีชัย กล่าวว่า “ก็เห็นด้วย ถ้าทำได้ก็ดี” เมื่อถามอีกว่า การเซตซีโร่กกต.จะเป็นมาตรฐานสำหรับการพิจารณาการดำรงตำแหน่งขององค์กรอิสระอื่นๆตามที่กรธ.เคยระบุไว้ก่อนหน้านี้หรือไม่ นายมีชัย กล่าวว่า เป็นหลักการต้องมีเป็นครั้งๆไป สุดแต่ว่าความจำเป็นของแต่ละองค์กรอิสระจะมีอย่างไร  เมื่อถามว่า แสดงว่าเมื่อกกต.ถูกเซตซีโร่แล้ว องค์กรอิสระอื่นๆก็ไม่ถูกเซตซีโร่เหมือนกันใช่หรือไม่ ประธานกรธ. กล่าวว่า ขึ้นอยู่กับเหตุผล เช่น ผู้ตรวจการแผ่นดินไม่ได้มีปัญหาอะไร อำนาจหน้าที่เหมือนเดิม ก็อาจจะไม่มีเหตุ หรือคณะกรรมการสิทธิมนุษยชนแห่งชาติ (กสม.)อาจจะมีเหตุเพราะที่มามีปัญหาอยู่ ก็อาจต้องดูว่าต้องทำอย่างไร  เมื่อถามย้ำว่า ตรงนี้จะเป็นเรื่องของการเลือกปฏิบัติหรือไม่ นายมีชัย  กล่าวว่า ไม่ใช่เรื่องของการเลือกปฏิบัติ แต่เป็นเรื่องของความจำเป็นของแต่ละองค์กรที่ต้องพิจารณาเป็นเรื่องๆไป  เมื่อถามว่า การพูดถึงกสม.ด้วยแสดงว่ามีแนวโน้มจะมีการเซตซีโร่ กสม.ด้วยใช่หรือไม่ นายมีชัย กล่าวว่า ตอนนี้ยังไม่ได้พิจารณา แต่ก็อาจเป็นไปได้ ถ้ามีต้นเหตุ เมื่อถามว่า กกต.ที่ถูกเซตซีโร่ไปจะไม่สามารถกลับเข้ามาสมัครเป็นกกต.ได้อีกใช่หรือไม่ นายมีชัย กล่าวว่า “ไม่มีสิทธิ ทุกคนถูกตัดสิทธิเหมือนกันหมด เป็นเพียงวันเดียวก็ถูกตัดสิทธิเหมือนกัน” เมื่อถามว่า หากทั้งร่างพ.ร.ป.ว่าด้วยกกต.และร่างพ.ร.ป.ว่าด้วยพรรคการเมืองต้องตกไปจะกระทบต่อโรดแม็พหรือไม่อย่างไร นายมีชัย กล่าวว่า ถ้าตกไปตอนนี้กรธ.ก็ต้องทำให้เสร็จภายใน 240 วัน ไม่กระทบ แต่ถ้าพ้น 240 วันไปแล้ว จะมาบังคับกรธ.ไม่ได้แล้วเพราะเวลาเกินไปแล้ว เมื่อถามย้ำว่า ถ้าพ้น 240 วันไปแล้วกรธ.ก็จะไม่ได้ทำกฎหมายลูกอีกแล้ว นายมีชัย กล่าวว่า ก็ยังต้องทำอยู่เพราะรัฐธรรมนูญบอกว่าให้กรธ.ต้องทำให้เสร็จ แต่จะเอาเวลามาบังคับกับกรธ.ไม่ได้ เพราะมันพ้นเวลามาแล้ว.  ,neutral
251,251,นายกฯเผยยังไม่พบไอเอส โยงเหตุบึ้มป่วนภาคใต้  ,https://www.dailynews.co.th/politics/576901,2017-06-03T22:00:25.401Z,นายกฯ ระบุยังไม่พบไอเอสโยงเหตุบึ้มใต้ วอนอย่าขยายข่าวหวั่นส่งผลกระทบประเทศ พร้อมขออย่าชักศึกเข้าบ้าน   ,เมื่อวันที่ 30 พ.ค. ที่ทำเนียบรัฐบาล พล.อ.ประยุทธ์ จันทร์โอชา นายกรัฐมนตรี ชี้แจงภายหลังเป็นประธานการประชุมคณะรัฐมนตรี (ครม.) โดยเขียนด้วยลายมือถึงกรณีรองนายกรัฐมนตรีประเทศมาเลเซียให้สัมภาษณ์กับสื่อต่างชาติ โดยระบุว่า เหตุระเบิดภาคใต้ของไทยเป็นส่วนหนึ่งของการเคลื่อนไหวของกลุ่มไอเอส รวมถึงเหตุระเบิดที่อินโดนีเซีย มีส่วนเชื่อมโยงกันกับไทยด้วย ว่า รัฐบาลยืนยันว่ายังตรวจสอบไม่พบว่าเป็นการปฏิบัติของกลุ่มดังกล่าว ซึ่งหากมีหลักฐานพิสูจน์ทราบที่ชัดเจนจะแจ้งให้ทราบ ขณะนี้ให้ทุกคนช่วยกันเฝ้าระวัง สังเกต และทำงานข่าวร่วมกับเจ้าหน้าที่ฝ่ายรัฐ ทั้งนี้ขอให้ระวังในการวิพากษ์วิจารณ์ขยายข่าวดังกล่าว จะมีผลกระทบกับประเทศ  พล.อ.ประยุทธ์ กล่าวอีกว่า ขณะเดียวกันได้สั่งการให้ทุกหน่วยงานความมั่นคงได้ติดตาม สืบสวน สอบสวน โดยเราต้องยุติปัญหาความขัดแย้งภายในประเทศให้ได้โดยเร็ว ไม่ให้ขบวนการรุนแรงนอกประเทศเข้ามาแทรกแซง ส่วนกรณีที่ทางการมาเลเซียให้ข่าวหลายครั้งว่าพื้นที่ชายแดนใต้ของไทยเป็นพื้นที่หลบซ่อนของไอเอส จะให้การยืนยันได้หรือไม่ว่าไม่พบความเกี่ยวข้องกันนั้น จะใช้คำว่ายืนยันไม่ได้ แต่ต้องใช้คำว่าตรวจสอบยังไม่พบ ทั้งในงานด้านการข่าว และการสืบสวนสอบสวนที่ยังไม่พบความเชื่อมโยง หากพบข้อมูลเมื่อใดจะแจ้งให้ทราบอีกครั้ง ทั้งนี้ขออย่าชักศึกเข้าบ้าน และต้องเตรียมคนเราให้พร้อม พล.อ.ประยุทธ์ ยังกล่าวถึงความคืบหน้าการพูดคุยสันติสุขชายแดนใต้เพื่อกำหนดพื้นที่ปลอดภัยว่า ทราบว่าเริ่มพูดคุยเพื่อกำหนดพื้นที่บ้างแล้ว แต่ยังต้องพิจารณาในเงื่อนไขต่างๆ ที่ทั้งสองฝ่ายต้องการให้สอดคล้องและเข้าใจตรงกัน ที่สำคัญคือ การสร้างความไว้เนื้อเชื่อใจระหว่างกันให้ความสนใจในด้านการพัฒนา การบังคับใช้กฎหมายปกติ และการพูดคุยสันติสุขเป็นวิธีการของสากลที่ปฏิบัติไปด้วยกัน.  ,neutral
252,252,"จี้ตั้งกก.สอบวินัย""หมอ""ตรวจเอชไอวีพลาด ",https://www.dailynews.co.th/politics/577306,2017-06-03T22:22:47.547Z,ศูนย์วิจัยโรคเอดส์เผยผลตรวจเลือดสาว 23 ปี ไม่พบเชื้อเอชไอวี จ่อหารือของผู้เสียหาย-สธ.5มิ.ย.นี้ด้านทนายจี้ ตั้งกก.สอบวินัยร้ายแรง “หมอ-จนท.” วินิจฉัยพลาด  ,เมื่อวันที่ 1 มิ.ย. ศ.กิตติคุณ นพ.ประพันธ์ ภานุภาค ผอ.ศูนย์วิจัยโรคเอดส์ สภากาชาดไทย กล่าวในการแถลงข่าวผลการตรวจเลือดน.ส. สุทธิดา แสงสุมาตร หรือ นุ๊ก หาเชื้อเอชไอวีอีกครั้งหลังได้รับการตรวจวินิจฉัยจากโรงพยาบาลร้อยเอ็ดว่ามีเชื้อเอชไอวีเมื่อ 19 ปีก่อน ว่า ครั้งนี้ใช้การตรวจเชื้อ 5 วิธี คือ 1.การตรวจแบบรวดเร็ว (Rapid Test) 2. การตรวจหาแอนติบอดีหรือภูมิคุ้มเคยต่อเชื้อ 3. ตรวจหาสายพันธุกรรมของเชื้อเอชไอวี (NAT)  4. การตรวจระดับลึกแบบอาร์เอ็นเอ (RNA) และ 5.การตรวจระดับลึกถึงดีเอ็นเอ (DNA) ซึ่งทั้ง 2 วิธีแรกให้ผลเป็นลบ ส่วน 3 วิธีหลังจะทราบผลอีกประมาณ 2-3 วัน ก่อนส่งข้อมูลทั้งหมดให้ผู้เสียหายและกระทรวงซึ่งจะคุยกันในวันที่ 5 มิ.ย. นี้    ผู้สื่อข่าวถามว่า การรับยาต้านไวรัสแต่ละครั้งต้องตรวจระดับภูมิต้านทาน (CD4) หรือไม่ ศ.กิตติคุณ นพ.ประพันธ์ กล่าวว่า ค่าซีดีโฟว์ของคนปกติจะอยู่ที่ประมาณ 500 ขึ้นไป แต่จากข้อมูลที่ผู้เสียหายมีอยู่ช่วงปี 2550 เป็นต้นมา ค่าซีดีโฟว์อยู่ที่ประมาณ 122 ถือว่าต่ำมาก ที่จริงค่าซีดีโฟว์ต่ำอาจเกิดจากเป็นหวัด ติดเชื้อไวรัสบางอย่าง แต่ก็ไม่ได้ต่ำขนาดนี้ การที่ค่าซีดีโฟว์น.ส.สุทิดาต่ำประกอบกับมีผลตรวจว่าเป็นบวกเมื่อปี 2543-2545 ก็ทำให้แพทย์สงสัยว่าเกิดการติดเชื้อเอชไอวีได้มากขึ้น วินิจฉัยว่าเป็นโรคอื่นได้ยาก จึงจ่ายยาต้านไวรัสให้ตามมาตรฐาน ซึ่งเมื่อดูทางกายภาพไม่พบว่ามีอาการข้างเคียงจากการใช้ยา สูตรยาที่ใช้ก็ไม่ได้มีผลต่อตับ และไตอย่างที่เข้าใจ อาจจะมีอาการปวดหัวบ้าง ส่วนที่น.ส.สุทธิดาบอกว่าผมร่วงตั้งแต่อายุ 10 ขวบนั้นยืนยันได้ว่าไม่เกี่ยวข้องกับยาแน่นอน อย่างไรก็ตาม กรณีที่เกิดขึ้นอยากให้เป็นบทเรียนว่าต้องไม่ตีตราผู้ติดเชื้อ   น.ส.สุทธิดา กล่าวว่า เท่าที่จำได้เมื่อปี 2545 หรือประมาณ 8 ขวบก็ทราบว่าตนเองมีเชื้อเอชไอวี จำไม่ได้ว่ากินครั้งแรกเมื่อไหร่ แต่ก็กินมาตลอดตั้งแต่ชั้นประถมศึกษา ใช้ชีวิตอย่างทุกข์ทรมาน ถูกสังคมตีตรา เพื่อน ญาติ รังเกียจ ความฝันที่อยากเป็นแพทย์ก็ยุติลงเพราะไม่อยากไปเรียน และการกินยาต้านฯ ยังทำให้มีอาการปวดหัวและผมร่วง จนตั้งครรภ์ลูกคนแรกปี 2555 มีตรวจซ้ำ 2 ครั้งที่โรงพยาบาลเอกชนแห่งหนึ่งในจ.สมุทรปราการ ถึงรู้ว่าไม่มีเชื้อ พอมาตรวจซ้ำสภากาชาดฯ ก็ไม่มีเชื้อฯ จึงหยุดกินยาต้านฯ ตั้งแต่ตอนนั้น พอตั้งครรภ์ลูกคนที่ 2 เมื่อปี 2558 ก็ตรวจไม่พบเชื้อ ก่อนจะร้องเรียนก็ตรวจอีกครั้งเมื่อวันที่ 23 พ.ค. ที่สภากาชาดฯ ผลไม่พบเชื้อ วันนี้ก็ตรวจอีกก็เพื่อยืนยันให้ชัดเลยว่าตนไม่มีเชื้อจริงๆ และดีใจที่ผลออกมาว่าตนไม่มีเชื้อ ซึ่งจะช่วยให้ลูกทั้ง 2 ของตนได้มีที่ยืนในสังคม และขอความเป็นธรรมที่ต้องรับผลกระทบต่างๆ ทั้งที่ไม่ได้เป็นผู้ติดเชื้อเอชไอวีเลย   นายสงกานต์ กล่าวว่า จะเรียกร้องให้มีการตั้งคณะกรรมการสอบวินัยร้ายแรงกับแพทย์และบุคคลที่เกี่ยวข้องทั้งหมดกรณีประมาทเลินเล่อ เพื่อให้เป็นคดีตัวอย่าง และให้โรงพยาบาลต่างๆ ทั่วประเทศมีความระมัดระวัง และไม่ประมาท โดยขอให้บุคคลภายนอกเป็นผู้ตรวจสอบเพื่อความยุติธรรม.  ,neutral
253,253,"""วิทยา"" จี้มท. แก้วาระกำนันตามมติ ""สปท."" ",https://www.dailynews.co.th/politics/578677,2017-06-09T08:06:52.462Z,“วิทยา” จี้ “มท.” แก้วาระกำนันตามมติ “สปท.” ให้กำนันมีวาระ 5 ปี มาจากการเลือกตั้งของปชช. แนะมท.อย่าหวงไข่ยึด “กำนัน-ผญบ.” เป็นคนของตัวเอง ปูดภาคใต้จ่ายเงินเลือกตั้งผญบ.แพงกว่าส.ส.  ,เมื่อวันที่ 9 มิ.ย. ที่กระทรวงมหาดไทย นายวิทยา แก้วภราดัย อดีตสมาชิกสภาขับเคลื่อนการปฏิรูปประเทศ(สปท.) และกรรมาธิการขับเคลื่อนการปฏิรูปประเทศด้านการเมือง ยื่นหนังสือถึงพล.อ.อนุพงษ์ เผ่าจินดา รมว.มหาดไทย เพื่อถามความคืบหน้าการดำเนินการตามข้อเสนอแนะเพื่อการขับเคลื่อนการปฏิรูปประเทศ ในส่วนที่เกี่ยวข้องกับการเข้าสู่ตำแหน่งและวาระการดำรงตำแหน่งกำนัน และการประเมินผลการปฏิบัติหน้าที่ของผู้ใหญ่บ้าน โดยนายวิทยา กล่าวว่า หลังจากสปท.มีมติเห็นชอบและส่งเรื่องให้นายกฯ เพื่อดำเนินการตามข้อเสนอแนะของสปท.ในการเข้าสู่ตำแหน่งของกำนัน โดยให้กำนันมีวาระดำรงตำแหน่ง 5 ปี และถ้าประสงค์จะเป็นกำนันต่อให้ลงสมัครรับเลือกตั้ง โดยให้ประชาชนทั้งตำบลเป็นผู้เลือก เมื่อเข้าสู่ตำแหน่งก็จะมีวาระ 5 ปี ส่วนผู้ใหญ่บ้านให้ดำรงตำแหน่งไปจนครบ 60 ปี แต่ต้องมีการประเมินจากภาคประชาชน “หนังสือของสปท.มาถึงนายกฯ รมว.มหาดไทย และถึงประธานสนช.หมดแล้ว อีกทั้งเมื่อวันที่ 27 พ.ค. ที่ผ่านมา โดยให้นายสุวิทย์ เมษินทรีย์ รมต.ประจำสำนักนายกฯ ให้กระทรวงมหาดไทยและคณะกรรมการพิจารณาแก้ไขร่างระเบียบข้าราชการ เร่งดำเนินการปฏิบัติตามข้อเสนอแนะของสปท.ซึ่งข้อเสนอนี้ประชาชนในพื้นที่ต่างๆ ทั่วประเทศกว่า 90 เปอร์เซ็นต์เห็นด้วยให้กำนันมีวาระ 5 ปีและเลือกตั้งโดยตรงจากประชาชน อีกทั้งอดีตส.ส.เกือบทุกพรรคการเมืองก็เห็นสอดคล้องกัน จึงขอให้กระทรวงมหาดไทยเร่งดำเนินการ ถ้าปล่อยข้าราชการกระทรวงมหาดไทยยึดกำนัน ผู้ใหญ่บ้านเป็นคนของตัวเองเท่ากับหลงผิดเพราะกำนัน ผู้ใหญ่บ้านเป็นคนที่ประชาชนเขาเลือก อยากให้ส่งคืนให้ประชาชนตัดสินเองว่าจะให้เป็นต่อหรือพอเท่านี้ ซึ่งผมจะมาตามเรื่องดังกล่าวเป็นระยะๆ”นายวิทยา กล่าว เมื่อถามว่าการเปลี่ยนแปลงวาระการดำรงตำแหน่งของกำนัน ผู้ใหญ่บ้านจะช่วยให้ประเทศพัฒนาดีขึ้นอย่างไร นายวิทยา กล่าวว่า “ที่ผ่านมามีการดำรงตำแหน่งถึง 60 ปี ภาคใต้คือการเลือกตั้งผู้ใหญ่บ้านมีการจ่ายเงินแพงกว่าการเลือกตั้งส.ส.เสียอีก เลือกผู้ใหญ่บ้านบางคนหมดเงิน 4-5 ล้านบาท ซึ่ง 2 ล้านบาทเป็นขั้นต่ำสำหรับการเลือกผู้ใหญ่บ้าน เลือกในพื้นที่ที่ประชาชนไม่เกิน 1 พันคน ผมว่าสิ่งนี้คือเชื้อร้ายของระบบการเลือกตั้ง แม้ว่าการเลือกกำนัน ผู้ใหญ่บ้านจะไม่ใช้คำว่าเลือกตั้ง แต่เลือกแล้วมหาดไทยก็ต้องเอาตามชาวบ้านเลือก รัฐบาลควรตัดไฟเสียแต่ต้นลมจะดีกว่า”.,neutral
254,254,ผบ.ทร.ย้ำทหารใหม่ต้องระลึกคำปฏิญาณไว้เสมอ  ,https://www.dailynews.co.th/politics/577097,2017-06-03T22:05:48.257Z,ผบ.ทร.เป็นประธานปิดพิธีฝึกภาคสาธารณนักเรียนจ่าใหม่ ประจำปี 60 ย้ำทหารใหม่ต้องระลึกคำปฏิญาณไว้เสมอ   ,"เมื่อวันที่ 31 พ.ค. ที่โรงเรียนชุมพลทหารเรือ อ.สัตหีบ จ.ชลบุรี พล.ร.อ.ณะ อารีนิจ ผู้บัญชาการทหารเรือ (ผบ.ทร.) เป็นประธานในพิธีปิดฝึกภาคสาธารณศึกษานักเรียนจ่าใหม่ประจำปีการศึกษา 2560  โดยมีน.อ.วิรัตน์ สมจิตร ผู้บังคับการโรงเรียนชุมพลทหารเรือ ให้การต้อนรับ และนายทหารชั้นผู้ใหญ่ หัวหน้าหน่วยขึ้นตรงกองทัพเรือเข้าร่วม  พล.ร.อ.ณะ กล่าวให้โอวาทตอนหนึ่งว่า โรงเรียนชุมพลทหารเรือ เป็นโรงเรียนทหารสถาบันหลักในการผลิตนายทหารชั้นประทวนของกองทัพเรือให้มีความรู้ด้านวิชาการและวิชาทหารขั้นพื้นฐาน  สร้างความพร้อม ทั้งด้านร่างกายและจิตใจ  เพื่อหล่อหลอมนักเรียนจ่าให้มีความเป็นชาวเรือ มีความเป็นสุภาพบุรุษ ตลอดจนปลูกฝังคุณธรรม จริยธรรม ความซื่อสัตย์ ความจงรักภักดีต่อชาติ ศาสนาและสถาบันพระมหากษัตริย์ เพื่อให้นักเรียนจ่าทุกคนมีความพร้อมที่จะปฏิบัติหน้าที่นายทหารประทวนของกองทัพเรือได้อย่างมีประสิทธิภาพ ซึ่งถือว่าเป็นการเพาะกล้าพันธุ์ดี เพื่อให้ได้คนดีมีคุณภาพของสังคม การที่นักเรียนจ่าทั้งหลายได้มีโอกาสเข้ามาศึกษาในสถาบันแห่งนี้ผ่านการฝึกภาคสาธารณมาแล้วถือเป็นความสำเร็จขั้นแรกและเป็นที่น่าชื่นชมยินดีเป็นอย่างยิ่ง ตนขอให้ทุกคนระลึกอยู่เสมอว่าการที่ประสบความสำเร็จได้ในวันนี้เกิดจากความวิริยะ อุตสาหะและความมุ่งมั่นอุตสาหะในการเข้ามารับใช้ชาติด้วยการเป็นนักเรียนจ่าทหารเรือ ""ขอให้ทุกคนเก็บความภาคภูมิใจนี้ไว้เพื่อเป็นเครื่องภูมิใจในความพยายามจนเกิดความสำเร็จ ผมให้ความมั่นใจกับพวกท่านว่ากองทัพเรือจะสนับสนุนและส่งเสริมในทุกด้านเพื่อให้ท่านทั้งหลายได้มีความรู้ความสามารถก่อนที่จะจบไปปฎิบัติหน้าที่ นายทหารของกองทัพเรือและขอให้ทุกคนระลึกอยู่เสมอว่าที่สำคัญของพวกท่านคือการตั้งใจศึกษาเล่าเรียนและหาความรู้ต่างๆที่ได้รับการถ่ายทอดจากสถาบันอันทรงเกียรติแห่งนี้และขอให้ทุกท่านจดจำคำปฏิญาณไว้"" ผบ.ทร.กล่าว. หลังจากนั้นพล.ร.อ.ณะ ได้ตรวจการสวนสนามทางเรือด้วยเรือกระเชียงและเรือใบ โดยนักเรียนจ่าชั้นปีที่ 2 จำนวน 58 นาย ชั้นปีที่ 1 จำนวน 164 นาย มีเรือในกระบวน จำนวน 24 ลำ   ",neutral
255,255,"""นายกฯ""ลั่นอีก20ปีไทยต้องขึ้นแท่น""อาหาร""โลก  ",https://www.dailynews.co.th/politics/578362,2017-06-07T12:00:12.486Z,'นายกฯ' ชมงาน 'มหานครผลไม้' ลั่นอีก 20 ปีไทยต้องเป็นมหาอำนาจทางอาหารโลก ต้องหยอด 4 คำถามคนจันทบุรี ถ่ายรูปร่วมนางงาม บอกเป็นคนสวยแล้วอย่าลืมเป็นคนดีด้วย  ,"เมื่อวันที่ 7 มิ.ย. ที่องค์การบริหารส่วนจังหวัดจันทบุรี พล.อ.ประยุทธ์ จันทร์โอชา นายกรัฐมนตรี เยี่ยมชมงาน มหานครผลไม้ จันทบุรี ประจำปี 2560 ที่จัดบริเวณองค์การบริหารส่วนจังหวัดจันทบุรี โดยมีเด็กๆ จากร.ร.ประดิษฐ์ศึกษารอต้อนรับ ซึ่งนายกรัฐมนตรี กล่าวกับเด็กๆที่มาต้อนรับว่า ขอให้ทุกคนตั้งใจเรียน เพื่อมีงานที่ดีทำในอนาคตและวันนี้ลุงทำเพื่อพวกเราทุกคน เพราะวันหน้าลุงก็ต้องตายแล้ว จากนั้นนายกรัฐมนตรีได้มอบใบหุ้นของบริษัท ประชารัฐรักสามัคคี วิสาหกิจเพื่อสังคมให้ตัวแทนภาคส่วนต่างๆ รวม มูลค่ากว่า 25 ล้านบาท พร้อมกล่าวว่า ขอให้ภาคราชการช่วยอำนวยความสะดวก และขจัดปัญหาด้านต่างๆ เราจะต้องเป็นมหาอำนาจทางด้านผลไม้โลกให้ได้ ถึงแม้เราไม่สามารถเป็นมหาอำนาจทางกำลังทหาร และจะต้องร่วมกันสร้างความเข้มแข็ง ซึ่งรัฐบาลมีความมุ่งมั่นในการแก้ปัญหา ทุกอย่างจึงมีโรดแม็พ มียุทธศาสตร์ชาติ อีก 20 ปีเราจะเป็นมหาอำนาจทางอาหารให้ได้   จากนั้นนายกฯได้ถามผู้ร่วมงานว่า ""มีอะไรจะถามผมไหม จะถามผม 4 คำถามหรือเปล่า ผมถามให้ทุกคนเรียนรู้ และคิดเอาเอง"" พร้อมกล่าวว่า ถ้าเราไม่รู้ประวัติศาสตร์ชาติ แล้วจะรักประเทศได้อย่างไร ขออย่าไปฟังพวกไร้สาระ ก่อนจะเยี่ยมชมร้านค้าต่างๆ โดยร่วมชิม พูดคุยและเซลฟี่อย่างเป็นกันเองโดยเฉพาะบรรดาพ่อค้า แม่ค้าที่มาออกร้าน และอวยพรให้ทุกร้านค้าขายดี และขอถ่ายรูปกับนางงามมหานครผลไม้ พร้อมพูดว่า ""เป็นคนสวยแล้วอย่าลืมเป็นคนดีด้วยนะ"".",yellow
256,256,มอบผวจ.จัดพิธีทางศาสนาและจัดกิจกรรมวันคล้ายเฉลิมพระชนมพรรษาร.10 ,https://www.dailynews.co.th/politics/577516,2017-06-03T18:28:25.522Z,มท.1มอบ ผวจ.จัดพิธีทางศาสนาและจัดกิจกรรมสาธารณประโยชน์ เนื่องในวันคล้ายวันเฉลิมพระชนมพรรษาสมเด็จพระเจ้าอยู่หัว พร้อมเน้นย้ำนโยบายสำคัญของกระทรวงฯ  ,เมื่อวันที่ 2 มิ.ย. ที่สโมสรทหารบก วิภาวดีฯ พล.อ.อนุพงษ์ เผ่าจินดา รมว.มหาดไทย กล่าวมอบนโยบายแนวทางการขับเคลื่อนงานสำคัญตามนโยบายรัฐบาลและภารกิจสำคัญของกระทรวงมหาดไทยว่า ขอขอบคุณผู้ว่าราชการจังหวัดทุกจังหวัดที่ได้อำนวยความสะดวกให้แก่ประชาชนทั่วประเทศเดินทางเข้ากราบสักการะพระบรมศพพระบาทสมเด็จพระปรมินทรมหาภูมิพลอดุลยเดช เป็นไปด้วยความเรียบร้อย ในการเตรียมจัดกิจกรรมในวันคล้ายวันเฉลิมพระชนมพรรษาสมเด็จพระเจ้าอยู่หัว วันที่ 28 ก.ค. ให้ทุกจังหวัดจัดพิธีการทางศาสนาพร้อมกันทั่วประเทศ และจัดกิจกรรมสาธารณประโยชน์ซึ่งเกิดจากความร่วมมือ ร่วมแรง ร่วมใจจากประชาชนทุกภาคส่วน รวมทั้งขอให้ดูแลติดตามสถานภาพของโครงการพัฒนาแหล่งน้ำโดยใช้ศาสตร์พระราชาในพื้นที่ 10 จังหวัด นครราชสีมา ชัยภูมิ ร้อยเอ็ด ศรีสะเกษ สกลนคร แพร่ ตราด จันทบุรี ฉะเชิงเทรา พัทลุง พล.อ.อนุพงษ์ กล่าวอีกว่า โครงการพัฒนาแหล่งน้ำอันเนื่องมาจากพระราชดำริโดยตรงของสมเด็จพระเจ้าอยู่หัว ซึ่งอยู่ในพื้นที่ 10 จังหวัดราชบุรี มุกดาหาร นราธิวาส ศรีสะเกษ ปัตตานี เชียงราย เชียงใหม่ ยะลา บุรีรัมย์ อุดรธานี ขอให้ผู้ว่าราชการจังหวัดทำความเข้าใจกรอบแนวคิดหลักปรัชญาของเศรษฐกิจพอเพียงเพื่อขับเคลื่อนไปสู่การปฏิบัติจนเป็นวิถีชีวิตของประชาชน นอกจากนี้ ยังได้เน้นย้ำให้ผู้ว่าราชการจังหวัดให้ความสำคัญกับนโยบายและภารกิจสำคัญของกระทรวงมหาดไทย อาทิ 1. การสร้างความปรองดองสมานฉันท์ของคนในชาติ 2.การรักษาความสงบเรียบร้อย 3. การป้องกันและแก้ไขปัญหายาเสพติด เน้นการลด  4.การแก้ไขปัญหาแรงงานต่างด้าว การค้ามนุษย์และการทำประมงผิดกฎหมาย 5.ตรวจสอบความคืบหน้าในการแก้ไขปัญหาความเดือดร้อนของประชาชนจากศูนย์ดำรงธรรม เป็นต้น.,neutral
257,257,"""สุรชัย""แย้มแนวโน้ม เซตซีโร่ กกต.สูง ",https://www.dailynews.co.th/politics/578525,2017-06-08T10:05:50.012Z,“สุรชัย” เผย “สนช.”ถก “ก.ม.กกต.-ผู้ตรวจฯ” พรุ่งนี้  แย้มแน้วโน้มเซตซีโรสูง ระบุตั้งกมธ.ร่วมรอหน่วยงานที่เกี่ยวข้องทำความเห็นแย้ง 'ประธาน กสม.”เผยร่างกฎหมายลูก ม.60 เขียนเซตซีโร่ชัด หวั่นงานสะดุด-เกิดสูญญากาศ   ,เมื่อวันที่ 8 มิ.ย. ที่อาคารรัฐสภา นายสุรชัย เลี้ยงบุญเลิศชัย รองประธานสภานิติบัญญัติแห่งชาติ (สนช.)คนที่1 กล่าวว่า ในวันที่ 9 มิ.ย.ที่ประชุม สนช.จะมีการพิจารณาร่างกฏหมายพระราชบัญญัติสำคัญ 2 ฉบับ  คือ ร่าง พ.ร.บ.ว่าด้วยการคณะกรรมการการเลือกตั้ง (กกต.) และร่างพ.ร.บ.ผู้ตรวจการแผ่นดิน ที่คณะกรรมาธิการวิสามัญ ปรับแก้ให้มีการเซตซีโรกกต. ซึ่งขณะนี้สมาชิกสนช.ยังมีความเห็นไม่เป็นไปในทิศทางเดียวกัน แต่แนวโน้มก็อาจจะเป็นไปตามแนวทางเซตซีโร่ตามที่คณะกรรมาธิการวิสามัญปรับแก้ สุดท้ายข้อยุติจะต้องขึ้นอยู่กับที่ประชุมสนช. เมื่อถามว่าหากลงมติเสร็จเรียบร้อยแล้วแล้วมีโอกาสที่จะตั้งคณะกรรมาธิการร่วม และได้มีการเตรียมความพร้อมหรือไม่ นายสุรชัย กล่าวว่า  เป็นกระบวนการที่จะเกิดขึ้นหลังจากผ่านการพิจารณาวาระ 3 แล้ว  และเมื่อผ่านแล้วก็ต้องส่งให้องค์กรอิสระที่เกี่ยวข้อง  ศาลรัฐธรรมนูญ รวมถึงคณะกรรมการร่างรัฐธรรมนูญ (กรธ.) พิจารณาว่าถูกต้องตามเจตนารมณ์ของรัฐธรรมนูญหรือไม่ เพราะฉะนั้นถ้าจะเกิดการตั้งคณะกรรมาธิการร่วม ก็ต้องดูว่ามีการส่งความเห็นแย้งกลับมาหรือไม่ ถ้ามีก็จะต้องตั้งคณะกรรมาธิการร่วม 11 คน แบ่งเป็น สนช. 5 คน กรธ. 5 คน และตัวแทนจากหน่วยงานที่เกี่ยวข้อง 1คน ใช้เวลารวม 25 วัน เพื่อพิจารณา ก่อนให้ที่ประชุมใหญ่สนช.ลงมติอีกครั้ง ด้านนายวัส ติงสมิตร ประธานคณะกรรมการสิทธิมนุษยชนแห่งชาติ(กสม.) เปิดเผยว่า ขณะนี้ตนได้รับร่าง พ.ร.บ.พระราชบัญญัติคณะกรรมการสิทธิมนุษยชนแห่งชาติ พ.ศ. … โดยพบว่าในมาตรา 60 ได้ระบุถึงการเซตซีโร่ กสม.ไว้ ซึ่งขณะนี้ทางสำนักงาน กสม.ดูในรายละเอียดร่างกฎหมายดังกล่าว ก่อนที่ กสม.จะส่งความเห็นกลับไปยัง กรธ.ซึ่งไม่ใช่แค่เรื่องเซตซีโร่ แต่เป็นความเห็นเกี่ยวกับร่างกฎหมายทั้งหมด ส่วนเรื่องการเซตซีโร่ก็ยังคงต้องรอดูในร่างสุดท้ายที่ กรธ.ส่งให้ สนช.ว่าจะมีการเขียนเรื่องนี้ไว้หรือไม่ ทั้งนี้การอ้างเหตุผลว่าเซตซีโร่ กสม. เพราะปัจจุบันการทำงานของกสม.มีปัญหาอย่างต่อเนื่องและขาดความหลากหลายนั้น  ไม่ถูกต้องทั้งในข้อกฎหมายและข้อเท็จจริง เพราะองค์ประกอบของ กสม.ชุดปัจจุบัน ก็นับว่ามีความหลากหลายด้านบุคลากร ส่วนการทำงาน มีผลงานออกมาทั้งระดับภายในประเทศและระหว่างประเทศอย่างต่อเนื่อง หากมีการเซตซีโร่น่าจะมีผลเสียมากกว่าผลดี อาจจะทำให้ต่างชาติก็ต้องเกิดข้อสงสัยว่าเกิดอะไรขึ้น  นายวัส กล่าวอีกว่า การเปลี่ยนแปลงในช่วงนี้งานของ กสม.จะถูกกระทบกระเทือน เพราะนโยบายทุกอย่างจะหยุดหมดกลายเป็นช่วงสูญญากาศ โครงการต่าง ๆ ที่กำลังเดินไปได้ด้วยดี จะหยุดชะงักทันทีซึ่งจะเป็นผลเสียแก่องค์กรและประเทศชาติ บางครั้งอาจจะไม่เป็นผลดีแก่ฝ่ายที่มีอำนาจด้วย อาจจะถูกมองว่ามีการแกล้งกัน หรือมองว่ามีใครต้องการเข้ามาอยู่ในตำแหน่งนี้แทน กสม.ชุดปัจจุบันหรือไม่ อย่างไรก็ตามมองว่าการเซตซีโรองค์กรอิสระ จะกระทำได้ก็ต่อเมื่อมีเหตุจำต้องกระทำโดยไม่มีทางหลีกเลี่ยงได้ และต้องคำนึงถึงความเป็นธรรมต่อผู้ที่อาสาที่ละทิ้งงานเดิมมาทำงานให้องค์กรอิสระ                  เมื่อถามว่าถ้า กสม.ถูกเซตซีโร่ พอใจกับการทำงานเกือบ 2 ปีที่ผ่านมาหรือไม่ นายวัส กล่าวว่า การทำงานที่ผ่านมาเริ่มเห็นผลแล้ว เพราะปีแรกเรามีการวางระบบการทำงาน ซึ่งตนพอใจกับการทำงานที่ผ่านมาเพราะเราทำเต็มที่ และผลตอบรับดี ซึ่งก็ขึ้นอยู่กับคนที่มีอำนาจตัดสินใจควรจะคิดให้ดีเพราะจะเกิดผลกระทบต่อกรรมการฯ และที่คิดว่ารีเซตแล้วสรรหาใหม่ คนที่ได้มาใหม่จะดีจริงหรือไม่ ซึ่งไม่มีอะไรรับประกัน จึงขอให้เปิดใจให้กว้าง พิจารณาให้รอบคอบ และให้ความเป็นธรรมแก่ผู้อื่น เพราะหากมีการเซตซีโร่จะยากแก่การเยียวยาความเสียหายที่เกิดขึ้น.  ,neutral
258,258,ไพบูลย์ยื่นขอนายกฯ ให้มีกม.จัดการทรัพย์สินศาสนสถาน ,https://www.dailynews.co.th/politics/578088,2017-06-06T08:06:50.293Z,“ไพบูลย์” ยื่นหนังสือถึง “บิ๊กตู่” ให้มีกฏหมายว่าด้วยการจัดการทรัพย์สิน และทำบัญชีรับจ่ายศาสนาสถาน และให้หน่วยงานรัฐเปิดเผยงบบัญชีต่อสาธารณะ  ,"เมื่อวันที่ 6 มิ.ย. นายไพบูลย์ นิติตะวัน อดีตประธานคณะกรรมการปฏิรูปแนวทางและมาตรการปกป้องพิทักษ์กิจการพระพุทธศาสนา สภาปฏิรูปแห่งชาติ (สปช.) กล่าวว่า จากการที่ตนตรวจสอบการทำงานของสำนักงานพระพุทธศาสนา เกี่ยวกับกรณีที่เกิดเหตุอุ้มฆ่าสามเณรปลื้ม ที่วัดวังตะวันออก จ.นครศรีธรรมราช อย่างโหดเหี้ยมและนำไปที่วัดฝังโบกปูนทำแท่นคอนกรีต แล้วนำพระพุทธรูปมาไว้บนแท่น และต่อมาฆาตกรยังกล้าที่จะเข้าบวชเป็นพระอยู่เฝ้าดูแลในวัด เพื่อเก็บผลประโยชน์จำนวนมากในวัดต่อไป มีสาเหตุมาจากวัดไม่มีระบบการจัดการทรัพย์สินวัด ทั้งที่เป็นศาสนาสมบัติ เปิดช่องให้มีบุคคลทั้งที่บวชเป็นภิกษุและฆราวาสร่วมกันหาประโยชน์จากวัดโดยทุจริต เปลี่ยนวัดให้เป็นแหล่งทำมาหากิน มั่วสุมผิดกฏหมาย ก่ออาชญากรรมร้ายแรงหลายเรื่อง สร้างความเสียหายให้แก่กิจการพระพุทธศาสนา เกิดความห่วงใยในพุทธศาสนิกชน นายไพบูลย์ กล่าวว่า ล่าสุดผู้อำนวยการสำนักพุทธ (ผอ.พศ.) ออกมาเปิดเผยว่าไม่มีอำนาจในการดูแลการจัดการทรัพย์สินวัดต่าง ๆ และรวมทั้งที่ตนได้มีหนังสือไปให้เปิดเผยบัญชีวัดที่มหาเถรสมาคมให้ข่าวว่าได้มีวัดจำนวน10,000 กว่าวัด ได้จัดส่งบัญชีรับจ่ายของวัดไปให้ สำนักงานพระพุทธศาสนาแล้วนั้น ผอ.พศ. บอกว่าขณะนี้ได้มีวัดที่ส่งบัญชีรับจ่ายเพียง 180 วัดเท่านั้น และยังบอกว่า พศ.ไม่มีอำนาจเปิดเผยบัญชีรับจ่ายวัดเหล่านั้น ตนเห็นว่าเป็นเรื่องที่ไม่สมควรเกิดขึ้น อาจจะมีฝ่ายใดพยายามปกปิดข้อเท็จจริงที่ประชาชนควรมีสิทธิ์เข้าถึงข้อมูลหรือไม่ นายไพบูลย์ กล่าวว่า ตนเห็นว่า จากปัญหานี้แสดงถึงการขาดธรรมภิบาล ในเรื่องบัญชีรับจ่ายวัด หากเรื่องเพียงเท่านี้ ยังไม่สามารถทำให้เปิดเผยโปร่งใสตรวจสอบได้ จะมีผลกระทบไปเรื่องอื่นให้มีธรรมภิบาลได้อย่างไร แต่เชื่อมั่นในความตั้งใจที่จริงจังในการปฏิรูปแก้ไขปัญหาต่าง ๆ ของ พล.อ.ประยุทธ์ จันทร์โอชา นายกรัฐมนตรี จึงจะมีหนังสือเสนอขอให้มีกฏหมาย ว่าด้วยการจัดการทรัพย์สินและจัดทำบัญชีรับจ่ายศาสนาสถาน ที่เป็นนิติบุคคล ให้มีกระบวนการจัดทำงบบัญชีรับจ่าย ตามมาตรฐานบัญชี และมีผู้ตรวจสอบบัญชีรับอนุญาตตรวจสอบ โดยให้หน่วยงานรัฐมีอำนาจกำกับดูแลตรวจสอบ และให้หน่วยงานรัฐดังกล่าว เปิดเผยงบบัญชีดังกล่าวต่อสาธารณะทางอินเตอร์เน็ตด้วย และใช้กับศาสนสถานทุกศาสนาที่มีสถานะนิติบุคคล เช่น วัด มัสยิด โบสถ์คริสต์ เป็นต้น “เชื่อว่าจะช่วยส่งเสริมความศรัทธาของศาสนิกชน และเสนอขอให้มีพิจารณานำร่างพระราชบัญญัติอุปถัมภ์ และคุ้มครองพระพุทธศาสนา ที่คณะรัฐมนตรี (ครม.) เห็นชอบแล้ว แม้ทาง มหาเถรสมาคม (มส.) ยังไม่เห็นด้วยก็ตาม เสนอให้นำเข้าสู่การพิจารณาของ สมาชิกสภานิติบัญญัติแห่งชาติ (สนช.) เพื่อเปิดรับฟังความคิดเห็นของประชาชนต่อไป เชื่อว่าจะเป็นประโยชน์ต่อสังคม.” นายไพบูลย์ กล่าว..",neutral
259,259,งานเลี้ยงอดีตส.ส.หวิดล่ม ตร.เชิญตัวออกอ้างมีระเบิด ,https://www.dailynews.co.th/politics/578964,2017-06-10T23:02:33.321Z,กลุ่ม 'สโมสรส.ส.' นัดกินข้าวหารือเตรียมพร้อมสู้ศึกเลือกตั้ง แต่กลับถูกเจ้าหน้าที่เชิญตัวออกนอกพื้นที่ อ้างมีวัตถุต้องสงสัยคล้ายระเบิด ลั่นจะนัดรวมตัวกันใหม่แน่,"เมื่อเวลา 18.00 น.วันที่ 10 มิ.ย. ที่ห้องกรุงเทพ 2 โรงแรมเซนทารา แกรนด์ แอท เซ็นทรัลพลาซ่า ลาดพร้าว กลุ่ม “สโมสร ส.ส.” ที่ประกอบด้วย อดีต ส.ส.กว่า 50 คน ได้นัดพบปะสังสรรค์ รับประทานอาหารร่วมกัน โดยอดีตส.ส.ที่มาร่วมงาน อาทิ นายวิวรรธนไชย ณ กาฬสินธุ์ อดีตส.ส.กาฬสินธุ์ นายจักรพันธ์ ยมจินดา อดีตส.ส.ระยอง นายสุพัฒน์ ธรรมเพชร อดีตส.ส.พัทลุง  นายวิชาญ มีนไชยนันท์ อดีตส.ส.กรุงเทพ, นายเอกภาพ พลซื่อ อดีตส.ส.ร้อยเอ็ด  นายสุชาติ โชคชัยวัฒนากร อดีต ส.ส.มหาสารคาม  นายดนัยฤทธิ์ วัชราภรณ์ อดีต ส.ส.ศรีสะเกษ ร.อ.รัชตะ พิสิษฐบรรณกร อดีตส.ส.กรุงเทพ  นางลลิตา ฤกษ์สำราญ อดีต ส.ส.กรุงเทพ ฯลฯ  สำหรับกลุ่มส.ส.ดังกล่าวได้รวมตัวกันมาประมาณ 2 ปีแล้ว นายจักรพันธ์   กล่าวว่า สโมสร ส.ส.นั้นเกิดการรวมตัวกันของ ส.ส.พรรคต่างๆ เมื่อ 2 ปีก่อนด้วยความคิดถึงเพื่อนมีสมาชิก 76 คน และมีการนัดหมายพบปะสังสรรค์กันมาตลอดโดยหมุนเวียนเป็นเจ้าภาพ แต่ก็หยุดไประยะหนึ่งและกลับมาพบกันอีกครั้งหลังรัฐธรรมนูญประกาศใช้ ซึ่งเมื่อรัฐธรรมนูญมีการเปลี่ยนแปลงกติกาการเลือกตั้ง และสมาชิกที่มาวันนี้มีฐานเสียงไม่น้อยกว่า 30,000 คน ดังนั้นจึงมาคุยว่าจะเดินหน้าต่อไปอย่างไร ยืนยันว่าไม่มีอะไรไปกระทบรัฐบาล เราให้กำลังใจรัฐบาลในการทำงาน   เมื่อถามว่า แสดงว่าพร้อมที่จะลงสู้ศึกเลือกตั้งครั้งใหม่ใช่หรือไม่ นายจักรพันธ์ กล่าวว่า นักการเมืองทุกคนจะต้องพร้อมสำหรับการเลือกตั้งทุกเมื่ออยู่แล้ว อย่างไรก็ตามในส่วนของการรวมตัวนั้นได้ทำกันมากกว่าสองปีแล้ว ส่วนเรื่องตั้งพรรคใหม่นั้นยาก ไม่ใช่ทำได้ง่ายๆ ยืนยันว่าวันนี้ไม่ใช่ประเด็นการตั้งพรรคการเมือง สมาชิกในกลุ่มยังคงเป็นสมาชิกพรรคเหมือนเดิม ผู้สื่อข่าวรายงานว่า ระหว่างการสัมภาษณ์ได้มีเจ้าหน้าที่ทหารนอกเครื่องแบบ มาเฝ้าสังเกตการณ์ตลอดเวลา พร้อมทั้งได้สอบถามรายชื่ออดีตส.ส.ที่มาร่วมงาน และจดรายชื่อของสำนักข่าวที่มาทำข่าวในวันนี้กลับไปด้วย ขณะที่ต่อมาตำรวจประมาณ 10 นายได้เชิญทุกคนออกจากห้องจัดงาน แล้วเข้าตรวจสอบ โดยทางผู้สื่อข่าวได้รับแจ้งจาก ร.ต.ท.ไพรัช พลหาญ  ตำรวจสน.พหลโยธิน ว่า ได้รับแจ้งว่ามีวัตถุต้องสงสัยคล้ายระเบิดอยู่ในห้องจัดงาน ขณะนี้อยู่ระหว่างเจ้าหน้าที่อีโอดีเข้าตรวจสอบ แต่ไม่มีความจำเป็นต้องอพยพ ผู้พักอาศัยในโรงแรมทั้งหมด ขอให้ผู้ที่อยู่บริเวณชั้นสองเท่านั้นที่อยู่บริเวณพื้นที่ กระทั่งเวลา 19.23 น. ผู้สื่อข่าวรายงานว่า เจ้าหน้าที่ชุดตรวจสอบวัตถุระเบิดใช้เวลาตรวจสอบพื้นที่เพียงไม่นานก็ไม่พบวัตถุต้องสงสัย จึงเดินทางออกจากพื้นที่ ซึ่งจากการสอบถามพนักงานโรงแรมระบุว่า ""ทุกอย่างเรียบร้อยแล้วครับ"" พร้อมระบุด้วยว่าวันนี้บริเวณชั้นสองของโรงแรมไม่มีการจัดงานอื่น มีเพียงงานเดียวคืองานเลี้ยงของกลุ่มส.ส.เท่านั้น ขณะนี้เปิดให้ใช้บริการชั้น 2 ตามปกติ แต่ยังปิดไม่ให้มีการใช้งานห้องกรุงเทพ 2 ซึ่งเป็นห้องจัดเลี้ยง ด้าน นายวิวรรธนไชย  กล่าวว่า ไม่รู้ว่ามีวัตถุคล้ายระเบิดจริงหรือไม่ แต่การเลือกปฏิบัติกับแขกชั้น 2 เท่านั้นเป็นการไม่ให้เกียรติกันแต่คงจะนัดรวมกลุ่มกันกินอีก.  ",neutral
260,260,คสช.ตื่น! เข้มชายแดนสกัดกั้นจับอาวุธสงคราม ,https://www.dailynews.co.th/politics/577941,2017-06-05T12:06:08.657Z,คสช. คุมเข้มมาตรการสกัดกั้นการทำความผิดจับอาวุธสงคราม ดูแลชายแดนเป็นพิเศษ ตรวจรถทุกคันเข้ม พร้อมใช้ศูนย์ดำรงธรรมแก้ปัญหาชาวบ้านเดือดร้อน   ,เมื่อวันที่ 5 มิ.ย. ที่กองบัญชาการกองทัพบก พ.อ.หญิงศิริจันทร์ งาทอง รองโฆษกคณะรักษาความสงบแห่งชาติ (คสช.) กล่าวถึงผลการประชุมของเลขาธิการคณะรักษาความสงบแห่งชาติ ที่มีพล.อ.เฉลิมชัย สิทธิสาท เลขาธิการคสช. เป็นประธานการประชุมสำนักเลขาธิการคสช.ว่า พล.อ.เฉลิมชัยได้กำชับในที่ประชุมถึงการสกัดกั้นการกระทำผิดกฎหมาย ซึ่งที่ผ่านมาเจ้าหน้าที่ได้ดำเนินการด้วยมาตรการที่เข้มข้น แต่ขณะเดียวกันผู้กระทำผิดก็พยายามปรับเปลี่ยนวิธีการและรูปแบบต่างๆ เพื่อหลบเลี่ยงการตรวจสอบและจับกุม โดยล่าสุดผู้กระทำความผิดมีการใช้ช่องทางโซเชียลเน็ตเวิร์คและระบบรับส่งพัสดุทางไปรษณีย์ในการลักลอบค้ายาเสพติดและอาวุธสงคราม แสดงให้เห็นว่ายังคงมีความเคลื่อนไหวในเรื่องการค้าอาวุธอยู่  ทั้งนี้พล.อ.เฉลิมชัย ได้สั่งการให้เจ้าหน้าที่ที่เกี่ยวข้องร่วมกับกองทัพภาคดำเนินการตรวจสอบและขยายผลไปยังผู้ที่เกี่ยวข้องและเน้นตรวจสอบ บริเวณด่านตรวจในพื้นที่ชายแดนเป็นพิเศษ พร้อมตรวจยานพาหนะทุกประเภทไม่เว้นแม้แต่รถของทางราชการหรือรถส่วนบุคคลที่น พ.อ.หญิงศิริจันทร์ กล่าวต่อว่า พล.อ.เฉลิมชัยยังสั่งการให้กกล.รส.เข้มงวดเรื่องการตรวจสอบแรงงานผิดกฎหมายที่พบว่ามีขบวนการลักลอบนำแรงงานผิดกฎหมายเดินทางเข้ามาทำงานในประเทศไทย โดยเฉพาะในพื้นที่ภาคตะวันตก และภาคใต้ พร้อมสั่งการให้ 3 หน่วยงาน คือ ศูนย์ดำรงธรรม กองอำนวยการรักษาความมั่นคงภายในจังหวัดและกองกำลังรักษาความสงบเรียบร้อยประจำพื้นที่ ประสานงานเพื่อดูแลความเดือนร้อนของประชาชนในทุกด้าน.  ,neutral
261,261,"""ศิริชัย""ลุยอีสาน ติดดาวช่างเชื่อม 3 ดาวครั้งแรก ",https://www.dailynews.co.th/politics/577445,2017-06-03T18:21:08.537Z,'บิ๊กบี้' บุกขอนแก่น ติดดาวแรงงาน 3 ดาวครั้งแรก การันตีฝีมือช่างเชื่อมภาคอีสาน รับอัตราค่าจ้างตามมาตรฐานฝีมือสูงสุด 775 บาท,เมื่อวันที่ 2 มิ.ย. ที่ที่ บริษัท ช ทวี ดอลลาเชียน จำกัด จ.ขอนแก่น พล.อ.ศิริชัย ดิษฐกุล รมว.แรงงาน กล่าวถึงการมอบเครื่องหมายดาวเงินหกแฉกและมอบหนังสือรับรองความรู้ความสามารถให้กับผู้ผ่านการทดสอบมาตรฐานฝีมือแรงงานสาขาช่างเชื่อมไฟฟ้าระดับ 3 เป็นครั้งแรกว่า นายสมคิด สีนวนแสง พนักงานของบริษัท ช ทวี จำกัด (มหาชน) ถือเป็นแรงงานคนแรกที่ประเดิมได้รับเครื่องหมายดาวเงินหกแฉกจำนวน 3 ดวง เป็นสัญญาลักษณ์แสดงถึงความสามารถด้านทักษะฝีมือช่างในระดับสูงสุด สาขาการเชื่อม MAG สอดคล้องกับการขับเคลื่อนนโยบายด้านการพัฒนาฝีมือแรงงาน เพื่อรองรับการเข้าสู่ไทยแลนด์ 4.0 นายธีรพล ขุนเมือง อธิบดีกพร. กล่าวว่า นอกจากนายสมคิด  สีนวนแสง ที่ได้รับเครื่องหมายดาวเงินหกแฉกจำนวน 3 ดวงแล้ว ยังมีแรงงานที่ได้รับดาวเงินระดับ 2 (ระดับกลาง) จำนวน 4 คนสาขา ช่างเชื่อมอาร์กโลหะด้วยมือ และระดับ 1 (ระดับต้น) จำนวน 5 คน ได้รับเครื่องหมายดาวเงินหกแฉก สาขาช่างเชื่อมแม็กระดับหนึ่ง จะได้อัตราค่าจ้างตามมาตรฐานฝีมือแรงงานไม่ต่ำกว่าวันละ 400 บาท ระดับสองไม่ต่ำกว่าวันละ 500 บาท ระดับสามไม่ต่ำกว่าวันละ 600 และช่างเชื่อมทิก ระดับหนึ่ง จะได้อัตราค่าจ้างตามมาตรฐานฝีมือแรงงานไม่ต่ำกว่าวันละ 455 บาท ระดับสอง ไม่ต่ำกว่าวันละ 615 บาท ระดับสามไม่ต่ำกว่าวันละ 775 บาท ทั้งนี้ยังจัดพิธีมอบเครื่องหมายดาวเงินหกแฉกและมอบหนังสือรับรองความรู้ความสามารถของผู้ประกอบอาชีพช่างไฟฟ้าภายในอาคาร ที่ผ่านการประเมินความรู้ความสามารถแล้ว จำนวนทั้งสิ้น  50 คนด้วย      ,neutral
262,262,"""อดีตอธิบดีปค.""ค้านใช้ศูนย์ดำรงธรรมฟังความเห็นคำถาม""บิ๊กตู่"" ",https://www.dailynews.co.th/politics/577296,2017-06-03T22:22:56.932Z,“อดีตอธิบดีปค.” ค้านใช้ศูนย์ดำรงธรรมฟังความเห็น หวั่นถูกมองเป็นเครื่องมือการเมือง ชี้สร้างธรรมาภิบาลต้องเป็นหน้าที่ของประชาชนตัดสินใจ   ,เมื่อวันที่ 1 มิ.ย. นายวงศ์ศักดิ์ สวัสดิ์พาณิชย์ อดีตอธิบดีกรมการปกครอง กล่าวกรณีที่พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.)สั่งการให้ศูนย์ดำรงธรรมรวบรวมความเห็นของประชาชนทั่วประเทศจากการตั้งคำถาม 4 คำถาม ว่า กังวลว่าประชาชนจะมองว่าผู้มีอำนาจใช้ศูนย์ดำรงธรรมเป็นเครื่องมือทางการเมือง ไม่ใช้เพื่อแก้ไขปัญหาให้ประชาชนตามวัตถุประสงค์บำบัดทุกข์บำรุงสุข ซึ่งในอนาคตหากมีปัญหาทางการเมือง ผู้มีอำนาจก็จะโยนไปให้ศูนย์ดังกล่าวดำเนินการทั้งหมด ทั้งนี้หลักในการสร้างธรรมาภิบาลต้องเริ่มจากการรับผิดชอบต่อหน้าที่ของตัวเอง ส่วนผู้มีอำนาจต้องดูความต้องการของประชาชนเป็นหลัก และปล่อยให้หน้าที่ในการตัดสินใจเพื่อนำไปสู่การออกแบบบ้านเมืองอย่างมีธรรมาภิบาลเป็นหน้าที่ของประชาชน ขณะที่การเริ่มต้นปฏิรูป ต้องเริ่มที่ตัวบุคคลสร้างคนไทยให้รู้ดีรู้ชั่ว.,neutral
263,263,คาดเลือกตั้งกพ.62อาจเป็นกกต.มือใหม่ทำงาน ,https://www.dailynews.co.th/politics/577279,2017-06-03T22:17:16.803Z,“กกต.”พร้อมจัดเลือกตั้ง “สมชัย”ชี้หากใช้คุณสมบัติตาม รธน.ใหม่ เสี่ยงทำให้องค์กรอิสระเดดล็อก เตือนหากเลือกตั้งหลัง กพ.62 อาจมีแค่กกต.มือใหม่ทำงาน  ,"เมื่อวันที่ 1 มิ.ย.  ที่โรงแรมธารามันตรา ชะอำ จ.เพชรบุรี สำนักงานคณะกรรมการการเลือกตั้ง(กกต) จัดเสวนา ""เดินหน้าเลือกตั้งกับ กกต."" โดยมีนายศุภชัย สมเจริญ ประธานกกต. กล่าวว่า สำหรับการเตรียมความพร้อมเกี่ยวกับการจัดการเลือกตั้ง กกต.ได้วางแนวทางภายใต้ แนวคิด “ทุกเสียงมีสิทธิ์ สุจริตเที่ยงธรรม นำประชาธิปไตยคุณภาพ” เร่งพัฒนาระบบให้ทุกคนเข้าถึงการเลือกตั้งได้โดยสุจริต เช่น การอำนวยความสะดวกให้กับผู้พิการ ผู้สูงอายุ ขยายเวลาใช้สิทธิ์เลือกตั้ง พัฒนาพรรคการเมือง ปราบปรามทุจริตเลือกตั้ง เป็นต้น ขณะที่นายบุญส่ง น้อยโสภณ กกต. กล่าวว่า หากดูตามรัฐธรรมนูญใหม่ อำนาจกกต.มีเพิ่มขึ้นมาหลายอย่าง นอกเหนือจากอำนาจในการสั่งเลือกตั้งใหม่(ใบเหลือง) อำนาจในการถอนสิทธิการเลือกตั้ง(ใบแดง) กกต.ยังมีอำนาจใหม่คือ ใบส้ม แบ่งเป็น 2 แบบ คือ 1.หากพบว่าผู้สมัครหรือผู้รู้เห็นเป็นใจกับผู้สมัคร กระทำการทุจริตเลือกตั้ง กกต.สามารถเพิกถอนสิทธิลงสมัครรับเลือกตั้งได้ 1 ปี และ 2.กรณีที่ผู้สมัครรับเลือกตั้งในเขตนั้นๆ ได้คะแนนน้อยกว่าโหวตโน กกต.มีอำนาจสั่งเลือกตั้งใหม่ โดยที่ผู้สมัครรายเดิมไม่สามารถลงสมัครรับเลือกตั้งได้อีก นอกจากนี้ กกต.ยังมีอำนาจเพิกถอนสิทธิสมัครรับเลือกตั้งตลอดชีวิต(ใบดำ) กับผู้ที่ทุจริตอีกด้วย ทั้งนี้สำหรับอำนาจกกต.ในการสืบสวนสอบสวน กกต.หรือ ผู้รับมอบอำนาจจากกกต. มีอำนาจเป็นเจ้าพนักงานปกครอง พนักงานสอบสวน มีอำนาจเปรียบเสมือนตำรวจทุกอย่าง และมีอำนาจส่งสำนวนการสืบสวนหรือไต่สวนไปยังพนักงานอัยการ เพื่อฟ้องคดี โดยไม่ต้องผ่านพนักงานสอบสวนท้องที่เกิดเหตุ ด้านนายประวิช รัตนเพียร กล่าวว่า กกต.มีความพร้อม 90 เปอร์เซ็นต์ในการจัดการเลือกตั้ง และในขณะนี้ทุกคนยังปฏิบัติหน้าที่อย่างเต็มที่ ไม่ว่าสุดท้ายจะมีอะไรเกิดขึ้นก็ตาม รัฐธรรมนูญใหม่ได้ให้อำนาจกกต. ในการประกาศวันเลือกตั้งเอง โดยที่ไม่ต้องถามรัฐบาล ถือเป็นการปลดล็อกเหตุการณ์ในอดีตที่เคยเกิดขึ้นมาทำให้การเลือกตั้งวันที่ 2 ก.พ.57 เป็นโมฆะ  ด้านนายสมชัย ศรีสุทธิยากร กล่าวว่า จากนี้ในอนาคตจะมี 3 ภาพ คือ 1.เลวร้ายสุด 2.ดีที่สุด 3.น่าจะเป็นไปได้ โดยภาพเลวร้ายที่สุด หากในวันที่ 9มิ.ย.นี้ สนช. ยืนตามร่างกรธ. หมายความว่าจะในช่วงกลางเดือนมิ.ย. จะต้องมีการตั้งคณะกรรมการสรรหาขึ้นมาพิจารณา โดยจะมีกกต.ขาดคุณสมบัติตามรัฐธรรมนูญใหม่ คือ นายประวิช เพราะเคยดำรงตำแหน่งองค์กรอื่นมาก่อน และพ้นจากการดำรงตำแหน่งทางการเมืองไม่ถึง 10 ปี ส่วนตนต้องยื่นหลักฐานการทำงานภาคประชาสังคมให้ครบ 20 ปี ซึ่งตนได้เตรียมหลักฐานการทำงานไว้ 21 ปี 9 เดือน แต่หากคณะกรรมการสรรหาไม่รับฟัง ตนก็จะพ้นจากตำแหน่ง หลังจากนั้น กกต.เหลือ 3 คน และในเดือน ก.ค.2561 นายบุญส่งก็จะหมดวาระ เพราะอายุครบ 70 ปี จากนั้นเดือน ก.พ.2562 นายศุภชัยก็จะหมดวาระลง เพราะอายุครบ 70 ปีเช่นกัน ดังนั้นก็จะเหลือเพียงนายธีรวัฒน์ ธีรโรจน์วิทย์ กกต.ด้านพรรคการเมือง เพียงคนเดียวที่ทำหน้าที่ แต่ขณะนี้กำลังตรวจสอบด้านจริยธรรม  ซึ่งหากมีการเลือกตั้งเกิดขึ้นหลังเดือนก.พ.2562 การเลือกตั้งจะอยู่ในมือกกต.ใหม่ทั้ง 7 คน  นายสมชัย กล่าวอีกว่า ขณะที่ภาพที่ 2 ภาพดีที่สุด คือวันที่ 9 มิ.ย. สนช.ยึดคุณสมบัติตามรัฐธรรมนูญเดิม ให้กกต.อยู่ต่อจนครบวาระ ก็ทำงานไป 3 ปีครึ่ง ส่วนภาพที่ 3 ภาพที่น่าจะเป็นไปได้ ซึ่งเป็นการประเมินส่วนตัว เชื่อว่าสนช.น่าจะยึดหลักให้กกต.ดำรงตำแหน่งจนครบวาระ เพราะถ้าใช้หลักการดังกล่าวจะเป็นต้นแบบกับองค์กรอิสระอื่น ความเสียหายที่เกิดกับขึ้นกกต.จะไม่เท่ากับองค์กรอื่น เพราะกกต.จะเหลือ 3 คน  แต่ป.ป.ช.จาก 9 คน เหลือ 1 คน จะทำให้คดีขาดอายุความ สร้างความเสียหายกับประเทศ ส่วนศาลรัฐธรรมนูญจะหายไป 4-5 คน และจะมีผู้ครบวาระอีก ทำให้เหลือเพียง 1 คน ดังนั้น จะทำให้เกิดสภาวะเดดล็อกขององค์กรอิสระ อย่างไรก็ตามกกต.ไม่สนใจว่าจะอยู่สถานการณ์อย่างไร แต่จะทำงานต่อเนื่องจนนาทีสุดท้าย เพื่อเตรียมการเลือกตั้งให้ดีที่สุด ผู้สื่อข่าวถามว่า กกต.จะทำอย่างไรให้การเลือกตั้งได้รัฐบาลที่มีธรรมาภิบาลตามคำถาม4ข้อของนายกฯ นายสมชัย กล่าวว่า ให้ประชาชนเป็นผู้ตอบคำถามนี้  ส่วนกรณีผู้ตรวจการเลือกตั้งนั้น มีความกังวล เนื่องจากคุณสมบัติผู้ตรวจการเลือกตั้ง จะเป็นข้าราชการประจำไม่ได้ ต่างจาก กกต.จังหวัดเดิมที่เป็นข้าราชการประจำ ส่วนการได้มาซึ่งผู้ตรวจการเลือกตั้ง ที่ต้องมีการรับสมัครในจังหวัดแต่ต้องสามารถปฏิบัติหน้าที่ได้ในทุกจังหวัด ทำให้ไม่อาจชินพื้นที่ได้ จนกลายเป็นปัญหาการทำหน้าที่ แต่ทั้งนี้หากเกิดปัญหาการทำหน้าที่ กกต.ส่วนกลางก็เตรียมสนับสนุนเต็มที่เพื่อไม่ให้เกิดปัญหา ส่วนข้อถกเถียงเรื่องของกรอบ 150 วัน ที่ยังคงเห็นต่างกับ กรธ.ที่จะนับรวมผลการเลือกตั้งหรือไม่นั้น ยังคงต้องรอกฤษฎีกา ก่อนว่าจะมีการตอบมาในลักษณะใด.  ",neutral
264,264,ปภ.เตือนทุกภาคยังมีฝนตกต่อเนื่องถึง 9 มิ.ย. ,https://www.dailynews.co.th/politics/578114,2017-06-06T10:00:17.006Z,ปภ.เตือนทุกภาคยังมีฝนตกต่อเนื่องถึง 9 มิ.ย. ระบุสถานการณ์อุทกภัยคลี่คลายแล้วทั้ง  26 จังหวัด ประสานเร่งให้การช่วยเหลือ เตือนพื้นที่เสี่ยงภัยเฝ้าระวัง  ,"เมื่อวันที่ 6 มิ.ย. นายฉัตรชัย พรหมเลิศ อธิบดีกรมป้องกันและบรรเทาสาธารณภัย(ปภ.) กล่าวว่า ฝนที่ตกหนักต่อเนื่องในหลายพื้นที่ส่งผลให้เกิดน้ำไหลหลากและน้ำท่วมขังในพื้นที่ต่าง ๆ โดยตั้งแต่วันที่ 16 พ.ค. – 6 มิ.ย. มีพื้นที่เกิดสถานการณ์อุทกภัย 26 จังหวัด ได้แก่ พะเยา อุบลราชธานี พิษณุโลก สุโขทัย เลย เชียงใหม่ ลำพูน อุดรธานี อุตรดิตถ์ กำแพงเพชร พิจิตร เพชรบูรณ์ ตาก ลำปาง ชลบุรี สุพรรณบุรี สุราษฎร์ธานี สระบุรี นครราชสีมา บุรีรัมย์ จันทบุรี ลพบุรี สระแก้ว นครปฐม พังงา และนครศรีธรรมราช  รวม 71 อำเภอ 269 ตำบล 1,511 หมู่บ้าน ประชาชนได้รับผลกระทบ 35,100  ครัวเรือน ผู้เสียชีวิต 5 ราย ปัจจุบันมีจังหวัดประกาศเขตการให้ความช่วยเหลือผู้ประสบภัยพิบัติกรณีฉุกเฉินอุทกภัย จำนวน 9 จังหวัด ได้แก่ พะเยา พิษณุโลก อุตรดิตถ์ กำแพงเพชร อุดรธานี สุโขทัย นครศรีธรรมราช สุพรรณบุรี และเชียงใหม่  นายฉัตรชัย กล่าวอีกว่า ทั้งนี้ปภ.ได้ร่วมกับหน่วยทหารและหน่วยงานที่เกี่ยวข้องเร่งให้การช่วยเหลือผู้ประสบภัยโดยด่วนแล้ว อย่างไรก็ตามจากการตรวจสอบสภาพอากาศกับกรมอุตุนิยมวิทยาพบว่าประเทศไทยมีฝนเพิ่มขึ้นและฝนตกหนักบางแห่งทั่วทุกภาค รวมถึงกรุงเทพมหานครและปริมณฑล โดยจะมีผลกระทบต่อเนื่องจนถึงวันที่ 9 มิ.ย. ปภ.จึงได้ประสานจังหวัดศูนย์ปภ.เขต และสำนักงานปภ.จังหวัดในพื้นที่เสี่ยงภัย จัดเจ้าหน้าที่ติดตามสภาพอากาศและเฝ้าระวังสถานการณ์ภัยอย่างใกล้ชิด.  ",neutral
265,265,กกต.มั่นใจแผนยุทธศาสตร์ไม่สูญเปล่าพร้อมส่งไม้ต่อ ,https://www.dailynews.co.th/politics/578544,2017-06-08T10:02:30.469Z,“กกต.”ระดมความเห็นร่างแผนยุทธศาสตร์ 20 ปี มั่นใจไม่สูญเปล่า แม้ 5 เสือกกต.ถูกเซตซีโร่ หวังส่งต่องานให้ กกต.ใหม่  ,เมื่อวันที่ 8 มิ.ย. ที่โรงแรมเบสท์เวสเทิร์นพลัสแวนด้าแกรนด์ จ.นนทบุรี สำนักงานคณะกรรมการการเลือกตั้ง (กกต.) จัดประชุมสัมมนารับฟังความเห็นต่อร่างแผนยุทธศาสตร์สำนักงานกกต.(พ.ศ.2560-2579) ภายใต้ทิศทาง”ยุทธศาสตร์ 20 ปี กกต.ทุกเสียงมีสิทธิ สุจริต เที่ยงธรรม  นำประชาธิปไตยคุณภาพ” โดยนายสมชัย ศรีสุทธิยากร กกต. กล่าวเปิดงานว่า หัวใจสำคัญของยุทธศาสตร์กกต. 20 ปี  คือทำให้การเลือกตั้งเป็นคำตอบของปัญหาทุกปัญหาที่เกิดขึ้นในบ้านเมือง ซึ่งกกต.มีแนวคิดจะให้จัดการเลือกตั้งทุกอย่างในวันเดียวกันทั้งระดับชาติ ท้องถิ่น และการออกเสียงประชามติ ทั้งนี้ ช่วงเวลาที่เหลืออยู่ของ กกต.ชุดนี้ จะวางแผนผลักดันงานที่สำคัญ ไม่มีการวางยา ไม่อู้งาน หรือใช้เวลาที่เหลืออยู่ในการเดินทางท่องเที่ยวแน่นอน แต่จะใช้เวลาที่เหลืออยู่ในการทำงานอย่างเต็มที่เพื่อส่งมอบสิ่งที่ดีที่สุดให้กับกกต.ชุดใหม่ นายสมชัย กล่าวต่อว่า สำหรับ 5 ยุทธศาสตร์ ประกอบด้วย 1.การจัดการเลือกตั้งที่สะดวกและคุ้มค่าต่อประชาชน 2. การจัดการเลือกตั้งต้องเป็นกลาง ขณะเดียวกันต้องวางกลไกสืบสวนสอบสวนที่มีประสิทธิภาพเท่าทันคนกระทำความผิด 3.การจัดการเลือกตั้งที่ประชาชนมีส่วนร่วม ยกตัวอย่างแอพพลิเคชั่นตาสับปะรด  4.การส่งเสริมและสร้างความเข้มแข็งให้แก่พรรคการเมืองและองค์กรทางการเมือง  และ 5.การพัฒนาองค์การสู่ความเป็นมืออาชีพ โดยกกต.ต้องเป็นองค์กรมืออาชีพ เป็นต้นแบบในเชิงธรรมาภิบาลและความโปร่งใส นายสมชัย กล่าวต่ออีกว่า สำหรับข้อกังวลที่ห่วงว่าการสัมมนาครั้งนี้จะสูญเปล่าหากว่าการประชุมสนช.ในวันที่ 9 มิ.ย.นี้ที่ประชุมมีมติเซตซีโร่กกต. ขอชี้แจงว่า การจัดงานสัมมนาครั้งนี้เป็นการเตรียมการล่วงหน้ามาเป็นเดือนไม่ใช่เพิ่งเริ่มมาคิดกัน ซึ่งไม่ว่ากกต.จะถูกเซตซีโร่หรือไม่เซตซีโร่ ร่างแผนยุทธศาสตร์เป็นของสำนักงานกกต. ซึ่งจะต้องเดินหน้าต่อไป แต่ร่างแผนยุทธศาสตร์ดังกล่าวสามารถปรับเปลี่ยนได้.  ,neutral
266,266,พท.ยันไม่ได้เป็นศัตรูกับใคร ,https://www.dailynews.co.th/politics/577824,2017-06-04T12:00:09.133Z,พท. ออกโรงยืนยันไม่ได้เป็นศัตรูกับใคร แต่ต่อสู้กับตนเอง แก้ปัญหาในทุกมิติ ติง “วันชัย” อย่ากล่าวหาคนอื่นจนเสียหาย ชวนทุกฝ่ายก้าวข้ามความขัดแย้ง ชี้ระบอบทักษิณไม่มีอยู่จริง ย้ำ 'ปชป.-กปปส.-บิ๊กตู่' ไม่ใช่ศัตรู แต่ศัตรูของชาติ คือความยากจน,เมื่อวันที่ 4 มิ.ย. นายชวลิต วิชยสุทธิ์ อดีตรองเลขาธิการพรรคเพื่อไทย กล่าวว่า ตามที่นายวันชัย สอนศิริ สมาชิกสภาขับเคลื่อนการปฏิรูปประเทศ (สปท.) เสนอแนะให้พรรคประชาธิปัตย์และคณะกรรมการประชาชนเพื่อการเปลี่ยนแปลงประเทศไทยให้เป็นประชาธิปไตยที่สมบูรณ์อันมีพระมหากษัตริย์ทรงเป็นประมุข (กปปส.)หยุดทะเลาะกัน แต่ควรร่วมกับพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) สู้กับพรรคเพื่อไทยในการเลือกตั้งทั่วไปนั้น ตนเห็นว่า 3 ฝ่ายที่กล่าวมาไม่ได้เป็นศัตรูกับพรรคเพื่อไทย แต่ศัตรูของชาติขณะนี้คือปัญหาความยากจน และปัญหาการเมืองที่ไม่เป็นประชาธิปไตยที่มีเสถียรภาพและต่อเนื่อง ดังนั้นขอทุกภาคส่วนเลิกคิดจับคู่ฟาดฟันกัน ควรร่วมกันเดินไปตามกฎหมายรัฐธรรมนูญและกฎหมายประกอบรัฐธรรมนูญ เลือกตั้งให้บริสุทธิ์ ยุติธรรม อีกทั้งรัฐบาลควรเป็นกลาง หากนายกฯสละการใช้อำนาจตามมาตรา 44 ได้ก็จะเป็นการส่งสัญญาณบวกต่อโลกว่า ประเทศไทยกำลังก้าวเข้าสู่ระบอบประชาธิปไตย เพื่อฟื้นความเชื่อมั่นและเศรษฐกิจกลับคืน ด้านนายอนุสรณ์ เอี่ยมสะอาด รักษาการรองโฆษกพรรคเพื่อไทย กล่าวว่า นายวันชัยจะศรัทธาและชอบใครหรือระบอบไหนก็เป็นสิทธิส่วนตัว แต่ไม่ควรกล่าวหาพาดพิงผู้อื่นให้เสียหาย การกล่าวหาระบอบทักษิณ ที่ไม่มีอยู่จริงเป็นส่วนหนึ่งของวาทกรรมสร้างความเกลียดชังและคนที่นำวาทกรรมนี้มาใช้ทำลายล้างผู้อื่นก็ถูกปฏิเสธจากประชาชนมาครั้งแล้วครั้งเล่า ดังนั้นขอชวนทุกภาคส่วนตั้งสติแล้วถามตัวเองว่าการออกมาพูดแต่ละครั้งประชาชนได้ประโยชน์อะไร ยืนยันว่าวันนี้พรรคเพื่อไทย ไม่ได้ไปต่อสู้กับพล.อ.ประยุทธ์ พรรคประชาธิปัตย์ หรือ กปปส. แต่พรรคเพื่อไทยต่อสู้กับตนเองอย่างมุ่งมั่น ค้นหาแนวนโยบายที่จะนำไปสู่การแก้ไขปัญหาในทุกมิติของประเทศและเพื่อความผาสุขของประชาชน เพื่อให้สังคมก้าวข้ามความขัดแย้งไปสู่ความปรองดอง สมานฉันท์.,neutral
267,267,นายกฯประชุมก.น.จ. งดจ้อ4คำถาม ,https://www.dailynews.co.th/politics/578728,2017-06-09T12:07:11.066Z,นายกฯประชุมก.น.จ. ดีใจสนช.ผ่านงบฯ2561 งดตอบปม4คำถาม บอกแค่ 'แล้วเจอกัน' “บิ๊กป๊อก” ไม่กังวลรับฟังความเห็น 4 คำถามเผยนายกฯเร่งส่งถึงมือ ภายใน 7 วัน    ,"เมื่อวันที่ 9 มิ.ย. ที่ทำเนียบรัฐบาล พล.อ.ประยุทธ์ จันทร์โอชา นายกรัฐมนตรี เป็นประธานการประชุมคณะกรรมการนโยบายบริหารจังหวัดและกลุ่มจังหวัดแบบบูรณาการ (ก.น.จ.) ครั้งที่ 2/2560 โดยมีนายออมสิน ขีวพฤกษ์ รมต.ประจำสำนักนายกรัฐมนตรี พล.อ.อนุพงษ์ เผ่าจินดา รมว.มหาดไทย และหน่วยงานที่เกี่ยวข้องร่วมประชุม โดยนายกรัฐมนตรี กล่าวว่า หลังจากร่างพระราชบัญญัติงบประมาณรายจ่ายงบประมาณปี 2561 ผ่านความเห็นชอบวาระแรกไปแล้วเมื่อวานนี้ (8 มิ.ย.)หากไม่นับรวมประธานสภานิติบัญญัติแห่งชาติ(สนช.) และรองประธาน สนช. ถือว่า100% ของสมาชิก สนช. ตอบสนองเป็นอย่างดีต่อแผนงาน และ การจัดสรรงบประมาณ 6 กลุ่มยุทธศาสตร์ของรัฐบาล ผู้สื่อข่าวรายงานว่า นายกรัฐมนตรีใช้เวลาประชุมเพียง 30 นาทีเท่านั้น โดยภายหลังการประชุม นายกรัฐมนตรี ได้กล่าวเพียงสั้นๆว่า ในการประชุม ตนได้ให้กรอบนโยบายในเรื่องสำคัญๆ ไป ขอให้รับฟังการชี้แจงจากผู้ที่เกี่ยวข้อง ทั้งนี้เมื่อผู้สื่อข่าวถามว่า ใน12 มิ.ย.นี้ กระทรวงมหาดไทยจะเริ่มเปิดรับฟังคำตอบ 4 คำถามของนายกรัฐมนตรีเป็นวันแรก มีความคาดหวังอย่างไรบ้าง พล.อ.ประยุทธ์ กล่าวว่า ""แล้วเจอกัน"" ขณะที่พล.อ.อนุพงษ์  เผ่าจินดา รมว.มหาดไทย กล่าวถึงการเตรียมความพร้อมรวบรวมความคิดเห็นของประชาชนทั่วประเทศจาก 4 คำถามของพล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) ในวันที่ 12 มิ.ย.นี้ ว่า ในพื้นที่กรุงเทพฯจะใช้เขตของกรุงเทพฯทั้ง 50 เขต ศูนย์บริการประชาชน สำนักงานปลัดสำนักนายกรัฐมนตรี (สปน.) และศูนย์ดำรงธรรมของกระทรวงมหาดไทย ส่วนในพื้นที่ต่างจังหวัดจะใช้พื้นที่ศูนย์ดำรงธรรมของจังหวัดและอำเภอในการรองรับประชาชนที่จะมาตอบคำถาม โดยจะเริ่มรับคำตอบเวลา 08.30 น.-16.30 น.ตั้งแต่วันที่ 12 มิ.ย.เป็นต้นไป ซึ่งขณะนี้ยังไม่มีกำหนดปิดรับคำตอบ โดยทางเขตจะมีแบบฟอร์มให้ตอบคำถาม จากนั้นทางกระทรวงมหาดไทยจะสรุปผลคำตอบทุกๆ 10 วันต่อครั้ง  พล.อ.อนุพงษ์ กล่าวอีกว่า จากนั้นใช้เวลาประมวลผลไม่เกิน 7 วันก่อนส่งนายกฯ ส่วนผลคำตอบจะสามารถเปิดเผยให้ประชาชนรับทราบได้หรือไม่นั้น เรื่องดังกล่าวไม่เกี่ยวกับกระทรวงมหาดไทย ตนมีหน้าที่รวบรวมผลคำตอบของประชาชนให้นายกฯ ซึ่งเวลานี้ไม่มีข้อกังวลใดๆ เพราะเป็นการรับฟังความเห็นจากประชาชน เมื่อตอบมาอย่างไรก็นำส่งให้นายกฯรับทราบอย่างนั้น.  ",red
268,268,ระทึก!!ไฟไหม้สายไฟ ข้างทำเนียบรัฐบาล ,https://www.dailynews.co.th/politics/578378,2017-06-07T14:06:39.723Z,ระทึก!!ไฟไหม้สายไฟ ข้างทำเนียบฯ เจ้าหน้าที่การไฟฟ้ารุดตัดกิ่งไม้ ป้องกันการเสียดสี  ขณะที่ไฟฟ้ายังใช้งานได้ตามปกติ  ,เมื่อวันที่ 7 มิ.ย.เวลา 15.00 น. ผู้สื่อข่าวรายงานจากทำเนียบรัฐบาล ว่า  ที่บริเวณด้านหน้าตลาดคลองผดุงกรุงเกษม ข้างทำเนียบรัฐบาล  ปรากฏว่าเกิดเหตุระทึก เกิดประกายไฟลุกไหม้ปะทุตามสายไฟฟ้า และมีควันลอยออกมา  เนื่องจากการเสียดสีของกิ่งไม้  เบื้องต้นเจ้าหน้าที่ได้ประสานไปยังการไฟฟ้านครหลวง เขตสามเสนให้เข้ามาดำเนินการตัดกิ่งไม้ ที่พาดขวางกิ่งไม้ เพื่อป้องกันการเสียดสี โดยมีเจ้าหน้าที่ดับเพลิงและเจ้าหน้าที่กู้ภัยเฝ้าระวังเหตุการณ์  โดยเจ้าหน้าที่การไฟฟ้า ระบุว่า จะมาดำเนินการซ่อมแซมสายไฟที่ชำรุด เสียหายในช่วงวันหยุดสุดสัปดาห์นี้ ซึ่งขณะนี้สายไฟยังใช้งานได้ตามปกติ.,neutral
269,269,"""บิ๊กตู่""เตือนประชาชน ใช้สื่อโซเชียลอย่างมีสติ ",https://www.dailynews.co.th/politics/578790,2017-06-09T18:00:13.965Z,“บิ๊กตู่”เตือนประชาชนใช้สื่อโซเชียลอย่างมีสติ-ไม่ตกเป็นเหยื่อปมขัดแย้ง ต้องยึดข้อเท็จจริง-เหตุผล อย่าใช้อารมณ์สร้างความเกลียดชัง  ,เมื่อวันที่ 9 มิ.ย. พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) กล่าวในรายการ “ศาสตร์พระราชา สู่การพัฒนาอย่างยั่งยืน” ว่า ความร่วมมือและความสามัคคีปรองดองของคนในชาติเท่านั้น ที่จะทำให้การนำนโยบายไปสู่การปฏิบัติประสบความสำเร็จได้ จึงอยากให้ทุกคนสนใจเรื่อง “การสื่อสารสร้างชาติ” ซึ่งแบ่งเป็น 3 ระดับ 1.ระดับเล็กคือ การพูดจาในครอบครัวถึงสิ่งที่มีสาระ ช่วยให้คำปรึกษาอย่างใกล้ชิดและอบอุ่น  2.การสื่อสารระดับกลางคือชุมชน สังคมควรอยู่บนพื้นฐานของข้อเท็จจริงและมีเหตุผล มากกว่าการใช้อารมณ์ที่ทำให้เกิดการใช้ถ้อยคำสร้างความเกลียดชังแล้วนำไปสู่พฤติกรรมการเลียนแบบที่เกินขอบเขตขนบธรรมเนียม หรือการถ่ายทอดวาทะกรรมหรือฐานความคิดที่ไม่ถูกต้อง ส่งผลให้สังคมไทยมีตรรกะที่ผิดเพี้ยน                  นายกรัฐมนตรี กล่าวว่า การใช้สื่อโซเชียล เราควรสร้างกระบวนการเรียนรู้และภูมิคุ้มกันตัวเองสำหรับการใช้ชีวิตในโลกของยุคโลกาภิวัฒน์ ด้วยการสร้างหลักคิดที่มีข้อมูลมีความคิดพื้นฐาน มีการใช้สติปัญญา มีวิจารณญาณที่ดีเพื่อไม่ตกเป็นเหยื่อของการปลุกระดมความขัดแย้ง หรือถูกใช้ประโยชน์โดยคนบางกลุ่มที่อาจมีเจตนาไม่บริสุทธิ์ เป็นเหยื่อของการหลอกลวง การลงทุนแชร์ลูกโซ่ หรือการซื้อขายของที่ไม่มีคุณภาพ มีการโฆษณาเกินความเป็นจริง การสร้างจุดขายยกให้เป็น“ไอดอล” ของคนบางประเภท ทั้งที่ไม่เหมาะสมและสร้างค่านิยมผิดๆ ทำให้สังคมไทยมีปัญหาหรือนำไปสู่สังคมที่เสื่อมทราม และ 3.การสื่อสารระดับชาติ ที่มีสื่อมวลชนเป็นตัวกลาง ที่น่าเป็นห่วงกว่านั้นคือวิจารณญาณและจรรยาบรรณในการทำหน้าที่ของสื่อมวลชน ซึ่งขอให้พิจารณาผลกระทบให้รอบด้าน และเลือกนำเสนอในประเด็นที่เสริมความรู้ก่อเกิดปัญญาแก่ประชาชน   “ถึงเวลาแล้วที่เราต้องหันมาให้ความสำคัญกับ การสื่อสารสร้างชาติให้มากขึ้นในทุกระดับ ไม่ให้สังคมไทยกลายเป็นสังคมที่สื่อสารกันอย่างไร้สาระ ผิดเพี้ยน หรือปล่อยปละให้เกิดความมักง่ายในการใช้ภาษาและการสื่อสาร คำพูดเพียงไม่กี่คำสามารถจะสร้างคน เปลี่ยนคน หรือทำลายคนได้ในเวลาอันสั้น อีกทั้ง ในการเสพสื่อนั้น ไม่ว่าจะฟัง ดู อ่าน เขียน ผมอยากให้คนไทยได้คิดและตัดสินใจ ด้วยปัญญา เชื่อหรือไม่เชื่อ ก็ต้องหาข้อมูลสนับสนุนเพิ่มเติมด้วย ให้รอบคอบ รอบด้าน ใช้การคิดวิเคราะห์พิจารณาให้ครบถ้วนกระบวนการ ไม่ใช่เอาผลประเมินเล็กน้อยมาทำให้กระบวนการใหญ่ๆ มีปัญหา”นายกรัฐมนตรี กล่าวและว่า ทั้งนี้ สื่อแขนงต่างๆเป็นส่วนหนึ่งที่ช่วยให้การแก้ปัญหาต่างๆของประเทศ ประสบความสำเร็จได้ สื่อมวลชนจะต้องตระหนักและกำหนดบทบาท สร้างคุณค่าให้กับองค์กรของตนว่าจะทำร้ายประเทศ ทำลายความสัมพันธ์ระหว่างประเทศ หรือจะสร้างสรรค์สังคม โดยหลายรายการที่น่ายกย่อง เป็นสื่อที่ช่วยให้เกิดการคลี่คลายประเด็นปัญหา ระงับความเข้าใจผิด และหาทางออกให้สังคม.  ,neutral
270,270,"""ประธานกกต."" ยันไม่ยึดติดหัวโขน ",https://www.dailynews.co.th/politics/578913,2017-06-10T23:08:24.941Z,“ศุภชัย” พร้อมรักษาการก่อนส่งไม้ต่อให้ กกต.ใหม่ ลั่นทำใจไว้แล้ว ไม่ยึดติดหัวโขน พ้อโต้แย้งคงไม่มีประโยชน์เหตุ สนช.ส่วนใหญ่ให้เซตซีโร่,เมื่อวันที่ 10 มิ.ย. นายศุภชัย สมเจริญ ประธานคณะกรรมการการเลือกตั้ง (กกต.) กล่าวถึงกรณีที่ประชุมสภานิติบัญญัติแห่งชาติ (สนช.) มีมติเซ็ตซีโร่กกต.ทั้งชุดนั้น ว่า กกต.ชุดนี้จะทำหน้าที่รักษาการเพื่อส่งมอบงานให้กกต.ชุดใหม่ที่จะเข้ามาหลังจากกฎหมายประกาศใช้และสรรหาภายใน 90 วัน ถือว่าตอนนั้นเสร็จสิ้นภาระหน้าที่ ส่วนประเด็นโต้แย้งต้องดูว่ามีประเด็นอะไรที่ไม่ตรงกับเจตนารมณ์ของรัฐธรรมนูญ แต่คิดว่าโต้แย้งไปคงไม่มีประโยชน์ ไม่อยากขัดขืนกฎหมายออกมาเราต้องปฏิบัติตาม เพราะเสียงส่วนใหญ่ของสนช.เห็นด้วยกับกมธ.ให้เซ็ตซีโร่แล้วจะทำอย่างไรได้ เขาให้ทำงานก็ทำ ไม่ให้ทำก็กลับบ้าน ไม่ได้รู้สึกตกใจหรือเสียใจเพราะทำใจไว้แล้ว เขาไม่ให้ทำหน้าที่เราต้องไป เขามีเหตุผลในการไม่เอาเรา เขาอยากได้คนใหม่ทั้งหมด ช่วงนี้คงทำงานไปเรื่อยๆ อย่าไปติดยึดกับตำแหน่งหน้าที่หัวโขนทั้งนั้น ไม่ไปวันนี้ต้องไปวันหน้า ก็ได้พักผ่อน ไปทำอะไรที่อยากจะทำ.,neutral
271,271,ผนึกมูลนิธิเจาะชาวเขา สร้างอาชีพเยาวชน ,https://www.dailynews.co.th/politics/578155,2017-06-06T14:00:10.315Z,ผนึกกำลังมูลนิธิเจาะชาวเขา สร้างอาชีพเยาวชนกลุ่มชาติพันธุ์ คนต้นแบบอยู่แบบพอเพียง,"เมื่อวันที่ 6 มิ.ย.นายธีรพล  ขุนเมือง  อธิบดีกรมพัฒนาฝีมือแรงงาน (กพร.) กระทรวงแรงงาน กล่าวถึงความคืบหน้าการพัฒนาฝีมือแรงงานให้กับกลุ่มชาติพันธุ์ ชนกลุ่มน้อย หรือราษฎรพื้นที่สูง ว่า พล.อ.ศิริชัย ดิษฐกุล รมว.แรงงาน มอบหมายให้กพร.ร่วมกับมูลนิธิตะวันฉาย จ.เชียงใหม่ และมหาวิทยาลัยมหาจุฬาลงกรณ์ราชวิทยาลัย วิทยาเขตเชียงใหม่ ดำเนินการส่งเสริมพัฒนาเยาวชนกลุ่มชาติพันธุ์  ที่เป็นชนเผ่าอาศัยอยู่บนพื้นที่สูงของประเทศไทย เน้นยกระดับให้เยาวชนกลุ่มเป้าหมาย มีความรู้ ทักษะ ประสบการณ์ชีวิต สามารถประกอบอาชีพสร้างรายได้ให้กับตนเองและครอบครัวในหลักสูตรฝึกอาชีพเสริมสาขาเกษตรชีวภาพและแปรรูปอาหาร และได้สอดแทรกเนื้อหาเกี่ยวกับการป้องกันการถูกหลอกไปทำงานผิดกฎหมายด้วย  ทั้งนี้ตั้งเป้านำเยาวชนกลุ่มชนเผ่าต่างๆ  ที่มาจากเขตพื้นที่สูงหลายจังหวัด ได้แก่ จังหวัดตาก แม่ฮ่องสอน ลำพูน ลำปาง น่าน และ  เชียงใหม่ รวม  30 คนเข้ารับการฝึกเพื่อเป็นต้นแบบในการประกอบอาชีพตามหลักเศรษฐกิจพอเพียง พร้อมถ่ายทอดองค์ความรู้ ให้แก่ชาวบ้านในพื้นที่ นายธีรพล กล่าวอีกว่า ที่ผ่านมาได้ดำเนินการฝึกอบรมพร้อมกันใน 7 จังหวัดที่มีชนกลุ่มน้อยพำนักอยู่หนาแน่น ได้แก่ อุทัยธานี น่าน แม่ฮ่องสอน เชียงใหม่ เชียงราย ตาก และกาญจนบุรี  กว่า 200 คน และมีเป้าหมายที่จะดำเนินการอย่างต่อเนื่อง ทั้งนี้ผลการดำเนินงานเมื่อปี 2558 ฝึกอาชีพให้กับชาวไทยภูเขา ต.แก่นมะกูต จ.อุทัยธานี สาขา การทอผ้าพื้นบ้าน ทำให้ชาวไทยภูเขากลุ่มนี้ สามารถประกอบอาชีพและมีรายได้สูงถึงเดือนละ 12,000 บาท และในอนาคต กพร.จะขยายผลให้ความรู้ในด้านอื่นๆต่อไป.  ",neutral
272,272,"""สมชัย""รับผลโละ""กกต."" จ่อถกฝ่ายกฏหมาย14มิ.ย.นี้ ",https://www.dailynews.co.th/politics/578786,2017-06-09T16:00:09.253Z,'สมชัย'ยอมรับผลโละ กกต. เตรียมประชุมที่ปรึกษากฏหมาย 14 มิ.ย.นี้ ถกปมขัดเจตนารมณ์รัฐธรรมนูญหรือไม่  ,เมื่อวันที่ 9 มิ.ย. นายสมชัย ศรีสุทธิยากร กรรมการการเลือกตั้ง (กกต.)ด้านบริหารกลาง เปิดเผยภายหลังที่ประชุมสภานิติบัญญัติแห่งชาติ (สนช.) ลงมติเซตซีโร่ กกต. ว่า กกต. เคารพในหลักการตัดสินใจเพื่อบ้านเมืองของ สนช. แต่ก็ขอสงวนสิทธิ์พิจารณาเนื้อหาของกฎหมายดังกล่าว 2 - 3 วัน ว่ายังมีส่วนใดขัดเจตนารมณ์ของรัฐธรรมนูญหรือไม่ โดยในวันที่ 14 มิ.ย.นี้กกต.มีนัดประชุมที่ปรึกษากฎหมายในเวลา 10.00 น. และประชุม กรรมการ กกต.ในเวลา 13.30 น. ซึ่งในการประชุมดังกล่าวน่าจะมีมติได้ว่าจะส่งประเด็นกฎหมายที่ขัดเจตนารมณ์รัฐธรรมนูญคืน สนช. หรือไม่ อย่างไรก็ตามการใช้สิทธิ์เพื่อตัดสินใจดังกล่าวจะอยู่บนผลประโยชน์ส่วนรวม และบรรทัดฐานความถูกต้องในการปกครองบ้านเมืองภายใต้หลักนิติรัฐ นิติธรรม.  ,neutral
273,273," ""อดีตส.ส.ปชป.""  มึน! ทหารบุกค้นบ้านจ.ตาก  ",https://www.dailynews.co.th/politics/578339,2017-06-07T10:03:46.276Z,“อดีตส.ส.ปชป.” มึน ทหารบุกค้นบ้านจ.ตาก  ระบุอยู่ต่างประเทศทราบข่าวจากญาติ  ยัน ไร้สิ่งผิดกฎหมาย-ยาเสพติด   ,เมื่อวันที่ 7 มิ.ย. นายชัยวุฒิ บรรณวัฒน์ อดีตส.ส.ตาก พรรคประชาธิปัตย์ กล่าวถึงกรณีที่ทหารจากมณฑลทหารบกที่ 310 จังหวัดตาก นำกำลังเจ้าหน้าที่ทหารรวม 50 นายเข้าปิดล้อมตรวจค้นบ้านพักที่จ.ตาก ว่า ขณะนี้ตนอยู่ต่างประเทศ เพิ่งทราบข่าวจากญาติๆที่พยายามติดต่อมาบอกเหตุการณ์ที่เกิดขึ้น ซึ่งแปลกใจ เพราะไม่ทราบสาเหตุที่ทหารเข้าค้นบ้าน  ยืนยันว่าบ้านที่จ.ตากไม่มีสิ่งผิดกฎหมายใดๆปราศจากยาเสพติด ดังนั้นการที่ทหารเข้าค้นบ้านที่จ.ตากในวันนี้ก็คงไม่มีอะไรที่น่าเป็นห่วง เพียงแค่แปลกใจที่อยู่ๆทหารมาค้นบ้านตนในช่วงที่ตนไปต่างประเทศเท่านั้น.,neutral
274,274,'บิ๊กโด่ง'เผย'บิ๊กป้อม'สั่งอุดช่องโหว่ อาวุธหายจากคลังแสง ,https://www.dailynews.co.th/politics/578102,2017-06-06T08:00:19.552Z,“บิ๊กโด่ง” เผย “ประวิตร” สั่งทุกเหล่าทัพอุดช่องโหว่อาวุธหายจากคลังแสง หลังเกิดเหตุทหารลอบขนอาวุธออกขายถี่ “บิ๊กแดง” เข้มชายแดนป้องขนอาวุธสงคราม ระบุทหารไม่ปกป้องคนผิด,เมื่อวันที่ 6 มิ.ย. ที่ทำเนียบรัฐบาล พล.อ.อุดมเดช สีตบุตร รมช.กลาโหม ให้สัมภาษณ์ก่อนการประชุมคณะรัฐมนตรี(ครม.) ถึงการแก้ไขปัญหาการลักลอบค้าอาวุธยุทโธปกรณ์ โดยเฉพาะอย่างยิ่งกรณีที่ทหารบางนายลักลอบนำอาวุธในคลังแสงออกขาย ว่า พล.อ.ประวิตร วงษ์สุวรรณ รองนายกรัฐมนตรีและรมว.กลาโหม เน้นย้ำเรื่องนี้แล้วเพื่อให้มีการติดตามตรวจสอบอย่างต่อเนื่อง นอกจากนี้ พล.อ.ประวิตรยังได้สั่งการให้เจ้าหน้าที่ตำรวจเร่งสืบสวนสอบสวนหาตัวผู้บงการเพื่อให้ขบวนการลักลอบค้าอาวุธหมดไป ทั้งนี้เชื่อว่าผู้บังคับบัญชาในปัจจุบันไม่มีใครต้องการให้ลักษณะอย่างนี้มีความเกี่ยวพัน อย่างไรก็ตามกำลังพลที่ดีย่อมไม่กระทำสิ่งที่ไม่ดีอยู่แล้ว แต่อาจมีบางคนที่แอบแฝง ซึ่งผู้บังคับบัญชาก็ดูแลในสิ่งที่เกี่ยวข้องอยู่อย่างเต็มที่และจะมีการลงโทษและสืบหาต่อไป  ผู้สื่อข่าวถามว่าเรื่องนี้น่าจะทำเป็นขบวนการกันใช่หรือไม่ พล.อ.อุดมเดช กล่าวว่า ต้องตรวจสอบตามพยานหลักฐาน มีสิ่งใดที่ไม่ดี ต้องถูกขจัดออกไป  เมื่อถามว่าผู้บงการตัวจริงเป็นผู้ใหญ่ที่เกี่ยวข้องของประเทศเพื่อนบ้านหรือไม่ พล.อ.อุดมเดช กล่าวว่า ยังไม่มีคำตอบในเรื่องนี้ เพราะกำลังรอฟังผลการตรวจสอบโดยเจ้าหน้าที่ตำรวจ เมื่อถามว่ากระทรวงกลาโหมจะเพิ่มความเข้มงวดในเรื่องของคลังเก็บอาวุธยุทโธปกรณ์ใช่หรือไม่ รมช.กลาโหม กล่าวว่า พล.อ.ประวิตรสั่งการให้เหล่าทัพเพิ่มความเข้มงวด แม้มีระบบที่ดีอยู่แล้ว แต่อาจมีบางช่วงที่สามารถจะเกิดช่องโหว่ได้บ้าง ก็ต้องทำอย่างรัดกุมเพื่อปิดช่องโหว่นั้น. ขณะที่พล.ท.อภิรัชต์ คงสมพงษ์ แม่ทัพภาคที่ 1  ให้สัมภาษณ์ถึงการดูแลชายแดน ภายหลังจากมีการลักลอบขนอาวุธสงครามและระเบิดเป็นจำนวนมากว่า ที่ผ่านมาตนได้ลงพื้นที่กองกำลังบูรพา ซึ่งดูแลพื้นที่ชายแดนฝั่งตะวันออก และกองกำลังสุรสีห์ที่ดูแลพื้นที่ชายแดนฝั่งตะวันตกของไทย โดยได้กำชับผู้บังคับหน่วยและกำลังพลมาในเรื่องนี้มาโดยตลอด เพียงแต่กรณีที่สามารถจับกุมได้เพราะทุกหน่วยมีความเข้มงวดมากขึ้น ที่ผ่านมาได้ไปเจอ พล.อ.บุน เซ็ง ผู้บัญชาการภูมิภาคทหารที่ 5ของกัมพูชาก็ได้ขอความร่วมมือกัน โดยเฉพาะเรื่องแรงงานต่างด้าวที่ต้องให้ความรู้กับประชาชนทั้งสองประเทศ เพราะมีนายหน้าพยายามหาประโยชน์ ส่วนเรื่องยาเสพติดทั้งเจ้าหน้าที่ตำรวจและทหารก็สามารถดูแลและจับกุมได้มาโดยตลอด มีความร่วมมือตลอดแนวชายแดนเป็นอย่างดี เมื่อถามถึงกรณีที่มีกำลังพลของกองทัพบกแอบส่งอาวุธและระเบิดทางบริษัทเอกชนที่รับขนส่งพัสดุ  พล.ท.อภิรัชต์ กล่าวว่า ก็เป็นไปตามที่สื่อมวลชนรับทราบ ทั้งนี้ใครทำผิดก็ต้องถูกดำเนินการตามกฎหมาย ส่วนเรื่องการสืบสวนสอบสวนเป็นเรื่องของทางเจ้าหน้าที่ตำรวจ ในส่วนของทหารจะไม่มีการปกป้องกำลังพลที่ทำผิด โดยพล.อ.เฉลิมชัย สิทธิสาท ผู้บัญชาการทหารบก (ผบ.ทบ.) สั่งให้ดำเนินการอย่างเต็มที่.  ,neutral
275,275,"""พล.ม.2รอ.""อบรมจนท.14เขตเสี่ยงก่อเหตุป่วนเมือง ",https://www.dailynews.co.th/politics/578694,2017-06-09T08:00:15.095Z,ผบ.พล.ม.2 รอ. จัดจนท.อบรมทหาร-ตร.-เทศกิจ-สำนักงานเขต-กทม. ในพื้นที่ 14 เขต เสี่ยงก่อเหตุป่วนเมือง สอนสังเกตวัตถุระเบิด-ลักษณะผู้ก่อเหตุ   เข้มดูแล พร้อมแจกเบอร์โทร ติดต่อโดยตรง  ,เมื่อวันที่ 9 มิ.ย. ที่กองพลทหารม้าที่ 2 รักษาพระองค์ (พล.ม.2รอ.) สนามเป้า พล.ต.เฉลิมพล ศรีสวัสดิ์ ผบ.พล.ม.2 รอ. เป็นประธานเปิดการอบรมมาตรการรักษาความปลอดภัยพื้นที่เสี่ยง 14 เขต ได้แก่ จตุจักร พญาไท ดินแดง สวนหลวง ประเวศ ปทุมวัน วัฒนา คลองเตย บางรัก สาทร บางนา พระโขนง ราชเทวี บางคอแหลม ซึ่งเป็นพื้นที่รับผิดชอบของกองกำลังรักษาความสงบเรียบร้อย (กกล.รส.) พล.ม.2 รอ.  ให้กับเจ้าหน้าที่ทหาร เจ้าหน้าที่ตำรวจ เจ้าหน้าที่เทศกิจ และเจ้าหน้าที่สำนักงานเขตในพื้นที่มีความรู้ความเข้าใจเรื่องวัตถุระเบิด ระเบิดแสวงเครื่อง รวมถึงการจดจำตำหนิรูปพรรณสัณฐานผู้ต้องสงสัย ภายหลังเกิดความไม่สงบเรียบร้อยในพื้นที่ต่างๆของกทม. จนทำให้ประชาชนได้รับอันตราย โดยมีวิทยากรมาให้ความรู้ ประกอบด้วย เจ้าหน้าที่ทหารชุดเก็บกู้วัตถุระเบิด (อีโอดี) จากกรมสรรพาวุธทหารบก เจ้าหน้าที่กรมข่าวทหารบก และเจ้าหน้าที่ตำรวจจากสำนักงานตํารวจแห่งชาติ พล.ต.เฉลิมพล กล่าวว่า การอบรม เพื่อให้ทุกภาคส่วนมีความรู้ในเรื่องของลักษณะการก่อเหตุ เพื่อให้การประสานงานเป็นไปในทิศทางเดียวกัน ทั้งในส่วนของเจ้าหน้าที่  กทม. และสถานประกอบการ ซึ่งเจ้าหน้าที่ตำรวจเป็นผู้ดูแลเรื่องความปลอดภัยเป็นหลัก โดยมีกกล.รส.ช่วยดูแลพื้นที่  ทั้งนี้จะต้องมีการอบรมผู้ที่เกี่ยวข้องเพื่อขยายผลในแต่ละส่วน อีกทั้งเรื่องกล้องวงจรปิดเป็นอุปกรณ์สำคัญที่จะสามารถช่วยติดตามผู้ต้องสงสัยในพื้นที่ที่เจ้าหน้าที่ไม่สามารถเข้าถึง อย่างไรก็ตามการก่อเหตุในปัจจุบันจะเลือกก่อเหตุกับบุคคลทั่วไป ซึ่งเป็นประชาชนผู้บริสุทธิ์ ประเด็นนี้ทำให้การทำงานของเจ้าหน้าที่เกี่ยวข้องต้องขยายวงออกไปอีก เพราะการก่อเหตุหรือการก่อวินาศกรรมส่วนใหญ่พุ่งเป้าไปพื้นที่ที่มีความเข้มงวดในการดูแลรักษาความปลอดภัย เช่น โรงไฟฟ้า สถานที่เก็บน้ำมัน ซึ่งเป็นพื้นที่ที่มีความเข้มแข็งและมีระบบการเฝ้าระวังป้องกัน “จากเหตุที่เกิดขึ้นในช่วงที่ผ่านมา เขาเลือกทำกับพื้นที่ที่อ่อนแอต่อการรักษาความปลอดภัย เพื่อให้มีผลกระทบต่อประชาชนทุกคน ไม่ใช่เฉพาะเจ้าหน้าที่หรือพื้นที่ที่ล่อแหลมเท่านั้น แต่เริ่มขยายวงกว้างขึ้น ถือเป็นเรื่องที่เราต้องดูแลประชาชน ในขณะเดียวกันต้องทำความเข้าใจกับประชาชนให้มีส่วนร่วม เพราะมีคนมาทำร้ายสังคม เป็นการทำร้ายที่รุนแรง ส่งผลต่อการบาดเจ็บ เสียชีวิต กระทบต่อความเชื่อมั่นต่างๆ ทั้งนี้ยืนยันว่าคนก่อเหตุจะมาดูสถานที่ไม่ต่ำกว่า 2-3 ครั้ง ซึ่งจะไม่มาแล้วก่อเหตุทันที เนื่องจากเขาต้องดูข้อมูลตรงสถานที่ก่อเหตุว่าตรงไหนเป็นอะไร และมีทีมงานอยู่ในพื้นที่ดังกล่าว เพื่อช่วยดูในช่วงที่ให้ปลอดคนแล้วดำเนินการก่อเหตุ แต่ในกรณีที่มีคนในรู้เห็นเป็นใจ โดยทั่วไปแล้วเขาจะมาอยู่ในพื้นที่ รอให้มั่นใจว่าหลังก่อเหตุแล้ว ตัวเขาจะปลอดภัย ถึงจะดำเนินการ อย่างไรก็ตามการปฏิบัติในพื้นที่ปัจจุบันมีทหารลงไปร่วมปฏิบัติ หากมีอะไรขอให้ประสานกับเจ้าหน้าที่ทหาร ซึ่งเราพร้อมดำเนินการ โดยเฉพาะอย่างยิ่งในเรื่องความปลอดภัยกับประชาชน หากมีอะไรสามารถโทรศัพท์ติดต่อประสานงานกับผมโดยตรงได้” พล.ต.เฉลิมพล กล่าว.    ,neutral
276,276,เดินหน้าสินค้าไอจีหวังดึงดูดนักท่องเที่ยว ,https://www.dailynews.co.th/politics/577832,2017-06-04T14:05:55.255Z,โฆษกรัฐบาลเผยเตรียมขึ้นทะเบียน“ส้มบางมด-ลิ้นจี่บางขุนเทียน”เป็นสินค้าจีไอของกทม. ระบุนายกฯกระตุ้น 77 จว.สร้างสินค้าจีไอประจำจังหวัดดึงดูดนักท่องเที่ยวทั่วโลก,เมื่อวันที่ 4 มิ.ย. พล.ท.สรรเสริญ แก้วกำเนิด โฆษกประจำสำนักนายกรัฐมนตรี เปิดเผยว่า การผลักดันโครงการส่งเสริมหนึ่งจังหวัดหนึ่งสิ่งบ่งชี้ทางภูมิศาสตร์ หรือจีไอ เพื่อส่งเสริมให้ประชาชนในแต่ละท้องถิ่นผลิตสินค้าที่มีคุณลักษณะพิเศษประจำถิ่น เพื่อช่วยเพิ่มมูลค่าและเป็นเครื่องมือการตลาดให้แก่ผู้ขาย โดยตั้งเป้าให้ทุกจังหวัดมีสินค้าจีไอเป็นของตนเองนั้น ล่าสุดจะมีการขึ้นทะเบียนส้มบางมดและลิ้นจี่บางขุนเทียนเป็นสินค้าจีไอของกทม. ทั้งนี้พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ (คสช.) ได้รับรายงานว่า ปัจจุบันประเทศไทยมีสินค้าที่ขึ้นทะเบียนจีไอแล้ว 75 ชนิด จาก 70 จังหวัดทั่วประเทศ ครอบคลุมทั้งผลิตภัณฑ์ข้าว ผลิตภัณฑ์อาหาร ผลิตภัณฑ์ผักผลไม้ ผลิตภัณฑ์ผ้า ผลิตภัณฑ์หัตถกรรมอุตสาหกรรม แต่ยังเหลือ 7 จังหวัดที่ยังไม่ได้ยื่นคำขอขึ้นทะเบียนสินค้าจีไอ ได้แก่สระแก้ว สิงห์บุรี สมุทรสาคร สตูล กาญจนบุรี ระนอง และกระบี่ อย่างไรก็ตามนายกฯ อยากให้ทุกจังหวัดขึ้นทะเบียนสินค้าจีไออย่างน้อย 1 อย่าง โดยเฉพาะอย่างยิ่งชุมชนที่มีสินค้าเป็นเอกลักษณ์ แต่ไม่ใช่แหล่งท่องเที่ยวยอดนิยม เพื่อให้สินค้านั้นเป็นเครื่องมือช่วยดึงดูดนักท่องเที่ยวจากทั่วโลก ทำให้คนในท้องถิ่นมีอาชีพและรายได้เพิ่มขึ้น พล.ท.สรรเสริญ กล่าวอีกว่า สำหรับการหาตลาดให้กับสินค้าจีไอ ขณะนี้รัฐบาลได้นำร่องจัดมุม “จีไอ คอร์เนอร์” ในห้างสรรพสินค้า 2 สาขา คือ เซ็นทรัลฟู้ด ฮอลล์ สาขาชิดลม และท็อปส์มาร์เก็ต เซ็นทรัลพลาซ่า สาขาแจ้งวัฒนะ คาดว่าสิ้นปีนี้จะมีมุม “จีไอ คอร์เนอร์” ครบ 100 สาขา นอกจากนี้ยังมีแผนเข้าไปช่วยพัฒนาผลิตภัณฑ์และบรรจุภัณฑ์สินค้าจีไอให้ตรงกับความต้องการของผู้บริโภค และเร่งประชาสัมพันธ์ให้ผู้ซื้อรู้จักสินค้าจีไอมากขึ้น เพื่อเจาะตลาดเฉพาะกลุ่มที่นิยมสินค้าที่มีคุณภาพสูง เป็นของดี ของแท้ และของหายากในท้องถิ่น.,neutral
277,277,สปท.ชงใช้ศาสตร์พระราชาปฏิรูปประเทศ ,https://www.dailynews.co.th/politics/578529,2017-06-08T10:00:12.320Z,สปท.ชงร่างกฎหมายเสริมสร้างวัฒนธรรมการเมืองฯ พร้อมเสนอใช้ศาสตร์พระราชาปฏิรูปประเทศ  ,เมื่อวันที่ 8 มิ.ย. ที่รัฐสภา นายคำนูณ สิทธิสมาน โฆษกกรรมาธิการวิสามัญกิจการสภาขับเคลื่อนการปฏิรูปประเทศ (วิป สปท.) แถลงผลการประชุมวิป สปท. ว่า ในวันที่ 12 มิ.ย.นี้ สปท.เตรียมพิจารณารายงานการปฏิรูปของคณะกรรมาธิการ (กมธ.) ปฏิรูปประเทศด้านการเมืองเรื่อง “การปฏิรูปประเทศด้านการเมือง : ร่าง พ.ร.บ.การเสริมสร้างวัฒนธรรมทางการเมืองในระบอบประชาธิปไตย พ.ศ. …. เสนอตามรายงานของ กมธ.ด้านการเมืองและตามวาระการปฏิรูปที่สำคัญและเร่งด่วน 27 วาระ ในปี พ.ศ. 2560 กลุ่ม “คน”   นายคำนูณ กล่าวอีกว่า โดยร่าง พ.ร.บ.การเสริมสร้างวัฒนธรรมทางการเมืองในระบอบประชาธิปไตย พ.ศ. ... มีสาระสำคัญ คือ 1.ให้การเสริมสร้างวัฒนธรรมทางการเมืองในระบอบประชาธิปไตยเป็นวาระแห่งชาติ และเป็นหนึ่งในยุทธศาสตร์ชาติ 2.ให้มีคณะกรรมการการเสริมสร้างวัฒนธรรมทางการเมืองในระบอบประชาธิปไตยมีหน้าที่จัดทำแผนแม่บท กำหนดนโยบาย เป็นต้น 3.ให้มีแผนแม่บทหลักในการดำเนินการ 4.ให้มีสำนักเสริมสร้างวัฒนธรรมทางการเมืองในระบอบประชาธิปไตยเป็นส่วนราชการในสำนักงานเลขาธิการสภาผู้แทนราษฎร และ 5.ให้จัดตั้งกองทุนเพื่อการเสริมสร้างวัฒนธรรมทางการเมืองในระบอบประชาธิปไตย                   นายคำนูณ กล่าวอีกว่า ในวันที่ 13 มิ.ย. ที่ประชุม สปท.มีวาระการพิจารณารายงานของคณะกรรมการขับเคลื่อนสืบสานศาสตร์พระราชา สปท. เรื่อง “การขับเคลื่อนสืบสานศาสตร์พระราชา เพื่อการปฏิรูปประเทศ” โดยคณะกรรมการฯ มีข้อเสนอ ได้แก่ ข้อเสนอเพื่อการพัฒนาทรัพยากรของชาติ เพื่อความยั่งยืนตามศาสตร์พระราชา ในเรื่องการจัดการดิน การจัดการน้ำ การจัดการป่าไม้ การนำหญ้าแฝกมาใช้เพื่ออนุรักษ์ดินและน้ำ รวมทั้งข้อเสนอแนะต่อ ครม. หน่วยงานต่างๆ เพื่อการมีส่วนร่วมในการสืบสานศาสตร์พระราชา  เสนอให้ ครม.เห็นชอบให้โครงการศาสตร์พระราชาเป็นโครงการสำคัญของรัฐบาล ให้มีการจัดตั้งกองทุนหรือจัดตั้งมูลนิธิสืบสานศาสตร์พระราชา หรือส่งเสริมรัฐวิสาหกิจเพื่อสังคม อีกทั้งเสนอให้มีคณะกรรมการประสานงานภาคีเครือข่ายขับเคลื่อนสืบสานศาสตร์พระราชา มีหน้าที่ในการส่งเสริมการมีส่วนร่วมของทุกภาคส่วน.  ,yellow
278,278,'เด็กพท.'วอน'บิ๊กตู่'เร่งแก้ปัญหาศก. อย่ารำไม่ดีแล้วโทษปี่กลอง ,https://www.dailynews.co.th/politics/577633,2017-06-03T18:41:51.141Z,'สมคิด' วอนนายกฯ เร่งแก้ปัญหาศก. อย่ารำไม่ดีแล้วโทษปี่โทษกลอง ชี้ศก.ฝืดเคืองไม่เกี่ยวกับปราบโกงหนัก แต่เพราะการลงทุนภาคเอกชนมีน้อย แนะตรวจสอบปัญหาเงินค้างท่อ,เมื่อวันที่ 3 มิ.ย. นายสมคิด เชื้อคง อดีตส.ส.อุบลราชธานี พรรคเพื่อไทย กล่าวกรณีที่พล.อ.ประยุทธ์ จันทร์โอชา นายกรัฐมนตรีและหัวหน้าคณะรักษาความสงบแห่งชาติ(คสช.) ระบุคนทุจริต คนโกง คือคนชั่วช้าว่า เห็นด้วยกับพล.อ.ประยุทธ์ในเรื่องนี้ แต่ 3 ปีที่ผ่านมาไม่มีนักการเมืองไปเกี่ยวข้อง คงพอนึกออกว่าใครกันแน่ที่ไม่ดี ขณะนี้คนตกงาน 4 แสนคน ห้างร้านแทบทุกที่ยอดขายตกทุกแห่ง หันไปทางไหนก็ลำบาก ไม่มีใครด่าท่าน มีแต่เสนอท่านว่าสังคมช่วงนี้เป็นอย่างไร แต่ท่านไม่ฟัง เลือกฟังแต่เรื่องดีๆ และคนสอพลอหรือโพลที่เอาใจผู้มีอำนาจ นายสมคิด กล่าวอีกว่า ส่วนเรื่องที่พล.อ.ประยุทธ์ระบุว่าการปราบโกงหนัก ทำให้เศรษฐกิจฝืดเคืองนั้น ตนมองไม่ออกว่าเกี่ยวกับการฝืดเคืองอย่างไร ที่เศรษฐกิจย่ำแย่เพราะการลงทุนภาคเอกชนมีน้อยมาก แถมเงินลงทุนภาครัฐก็ล่าช้า ต้องไปไล่เบี้ยกับระบบราชการว่าตรงไหนค้างท่ออหรือตรงไหนเบิกจ่ายล่าช้า แสดงว่าพล.อ.ประยุทธ์ ก็รู้ว่าเศรษฐกิจไม่ดี จึงต้องเร่งแก้ไข มิใช่แบบประเภท รำไม่ดีแล้วโทษปี่โทษกลอง.  ,red
279,279,"""อ๋อย""ชี้ใส่ชื่อตอบ4คำถามไม่มีใครกล้าขัดใจคสช. ",https://www.dailynews.co.th/politics/578600,2017-06-08T22:00:12.263Z,'อ๋อย' ชี้ ไม่มีใครกล้าตอบแย้ง เมื่อต้องกรอกประวัติตอบคำถาม 4 ข้อ แนะผู้ดำเนินการหาหลักประกัน ตอบอย่างไรถึงจะปลอดภัย หวั่นเกิดการชี้นำ ฟันธงไม่เกิดประโยชน์เหตุเป็นคำถาม มุ่งหมายทางการเมืองที่ชัดเจน  ,เมื่อวันที่ 8 มิ.ย. นายจาตุรนต์ ฉายแสง อดีตรองนายกรัฐมนตรีและแกนนำพรรคเพื่อไทย ให้สัมภาษณ์ถึงการแสดงความคิดเห็นของประชาชนต่อคำถาม 4 ข้อของนายกรัฐมนตรีที่ต้องระบุชื่อ นามสกุล หมายเลขประชาชนชนและที่อยู่ของผู้แสดงความคิดเห็น ว่า เป็นเรื่องยากที่จะทำให้การสอบถามความเห็นของประชาชนครั้งนี้เป็นประโยชน์ เพราะมีปัญหามาตั้งแต่ตัวคำถามที่มีจุดมุ่งหมายทางการเมืองที่ชัดเจน แต่เมื่อตั้งคำถามแล้วก็ขึ้นอยู่กับการตอบคำถาม ถ้าส่งเสริมให้มีการตอบคำถามอย่างตรงไปตรงมาก็อาจจะได้คำตอบที่เป็นประโยชน์อยู่บ้าง แต่เมื่อใช้วิธีให้กระทรวงมหาดไทยทำ ตั้งข้อสังเกตว่าอาจเสี่ยงที่จะเกิดการชี้นำหรือไม่ แทนที่จะให้สำนักโพลที่น่าเชื่อถือสำรวจความเห็น “อีกทั้งเมื่อให้ผู้แสดงความเห็นกรอกประวัติอย่างชัดเจน จะไม่มีใครกล้าตอบในทางที่จะขัดใจทางคสช. รัฐบาล หรือแม้แต่กระทรวงมหาดไทยเอง ฉะนั้นคนที่ดำเนินการ ควรสื่อสารและทำให้ผู้ตอบคำถามมีความรู้สึกว่าควรจะตอบอย่างไร ตัวเองถึงจะปลอดภัยและทางกำนัน ผู้ใหญ่บ้าน หรือผู้ที่อยู่ใกล้ชิดกับประชาชนของสังกัดกระทรวงมหาดไทยทั้งหลายจะไม่เป็นอันตราย ซึ่งการสอบถามทั้งหมดนี้จะไม่มีประโยชน์อะไรในทางที่จะแก้ปัญหา” นายจาตุรนต์ กล่าว.,yellow
280,280,ศาลรธน.ไม่รับวินิจฉัยคำร้องคปพ.ปมร่างพ.ร.บ.ปิโตรเลียม ,https://www.dailynews.co.th/politics/578591,2017-06-08T14:05:49.401Z,“ศาลรัฐธรรมนูญ” ไม่รับวินิจฉัยคำร้องคปพ. ปมร่างพ.ร.บ.ปิโตรเลียม ขัดรธน.ม.77 หรือไม่ เหตุยังไม่เข้าเงื่อนไข ม.213  ,เมื่อวันที่ 8 มิ.ย. นายพิมล ธรรมพิทักษ์พงษ์ เลขาธิการสำนักงานศาลรัฐธรรมนูญเปิดเผยว่า ที่ประชุมคณะตุลาการศาลรัฐธรรมนูญมีมติไม่รับคำร้องที่เครือข่ายประชาชนปฏิรูปพลังงานไทย (คปพ.) นำโดยนายปานเทพ พัวพงษ์พันธ์ .ใช้สิทธิในฐานะประชาชนที่ถูกละเมิดสิทธิตามรัฐธรรมนูญมาตรา 213  ยื่นขอให้วินิจฉัยว่า ร่าง พ.ร.บ.ปิโตรเลียม ที่ สนช.ลงมติผ่านวาระ 3 เมื่อวันที่ 30 เม.ย ขัดรัฐธรรมนูญ มาตรา 77 วรรคสอง หรือไม่ ไว้วินิจฉัย โดยศาลเห็นว่าคำร้องดังกล่าวยังไม่เข้าเงื่อนไขตามมาตรา 213 ที่ระบุว่า บุคคลซึ่งถูกละเมิดสิทธิหรือเสรีภาพที่รัฐธรรมนูญคุ้มครองไว้มีสิทธิยื่นคำร้องต่อศาลรัฐธรรมนูญเพื่อมีคำวินิจฉัยว่าการกระทำนั้นขัดหรือแย้งต่อรัฐธรรมนูญทั้งนี้ตามหลักเกณฑ์ วิธีการ และเงื่อนไขที่บัญญัติไว้ในพ.ร.บ.ประกอบรัฐธรรมนูญว่าด้วยวิธีพิจารณาของศาลรัฐธรรมนูญ  ผู้สื่อข่าวรายงานว่า คำร้องดังกล่าวนายปานเทพ ได้ยื่นต่อศาลรัฐธรรมนูญเมื่อวันที่  9 พ.ค. เนื่องจากเห็นว่า รัฐธรรมนูญมาตรา 77 ได้กำหนด ให้ก่อนการตรากฎหมายทุกฉบับ รัฐต้องจัดให้มีการรับฟังความคิดเห็นของผู้ที่เกี่ยวข้อง วิเคราะห์ผลกระทบที่อาจเกิดขึ้นจากกฎหมายอย่างรอบด้านและเป็นระบบ รวมทั้งเปิดเผยผลการรับฟังความคิดเห็นและการวิเคราะห์ต่อประชาชน เพื่อนำมาประกอบการพิจารณาในกระบวนการตรากฎหมายทุกขั้นตอน ซึ่งร่างพ.ร.บ.ปิโตรเลียม สิ้นสุดการพิจารณาในชั้นของสภานิติบัญญัติ (สนช.)เมื่อวันที่ 30 มี.ค. และมีการยื่นไปยังสำนักเลขาธิการคณะรัฐมนตรีในวันที่ 18 เม.ย. เพื่อให้ดำเนินการในเรื่องนำร่างกฎหมายขึ้นทูลเกล้า โดยเป็นระยะเวลาหลังการประกาศใช้รัฐธรรมนูญ 2560 เมื่อวันที่ 6 เม.ย. จึงเห็นว่าระยะเวลา 12 วันนับจากวันที่ 6 เม.ย. - 18 เม.ย เป็นช่วงที่สนช.สามารถดำเนินการตามขั้นตอนรัฐธรรมนูญมาตรา 77 ได้แต่กลับไม่มีการดำเนินการ ร่างกฎหมายดังกล่าวจึงเข้าข่ายขัดรัฐธรรมนูญ จึงได้มาใช้สิทธิในฐานะประชาชนที่ถูกละเมิดยื่นคำร้องต่อศาลรัฐธรรมนูญ.  ,neutral
281,281,"""บิ๊กบี้""สายเปย์ลดภาษี-จ่ายเงินดึงฝึกอาชีพ ",https://www.dailynews.co.th/politics/577234,2017-06-03T22:11:39.863Z,'บิ๊กบี้'แตกแหลก เปย์ลดภาษี-จ่ายเงินดึงคนเข้าลับฝีมือครั้งใหญ่  ,"เมื่อวันที่ 1 มิ.ย. พล.อ.ศิริชัย ดิษฐกุล รมว.แรงงาน กล่าวถึงความคืบหน้าการออกมาตรการจูงใจเพื่อลดหย่อนภาษีอากรและให้กู้ยืมเงินเพื่อการพัฒนากำลังแรงงาน ว่า กพร.ได้กำหนดมาตรการจูงใจหลายประการ เพื่อเป็นทุนหมุนเวียนสำหรับใช้จ่ายเกี่ยวกับการส่งเสริมการพัฒนาฝีมือแรงงาน  ตั้งแต่การยกเว้นและลดหย่อนภาษีอากรได้ร้อยละ 100 สำหรับค่าใช้จ่ายที่จ่ายไปเพื่อการฝึกอบรม การให้กู้ยืมเงิน เพื่อพัฒนาบุคลากร วงเงินกู้สูงสุดถึง 1,000,000 บาท ล่าสุดคณะกรรมการส่งเสริมการพัฒนาฝีมือแรงงาน ได้เห็นชอบให้กู้ยืมแบบปลอดดอกเบี้ยนาน 12 เดือน โดยมีสัญญาการชำระคืนภายใน 1 ปี ที่ผ่านมามีผู้ประกอบการกู้ยืมไปใช้ในการฝึกอบรมพนักงานแล้วจำนวน 61 แห่ง เป็นเงิน 49,841,800 บาท  พล.อ.ศิริชัย กล่าวอีกว่า สำหรับการช่วยเหลือหรืออุดหนุนนั้น แบ่งเป็น 4 กรณี กรณีแรกคือ จ่ายเงินอุดหนุนจำนวน 200 บาทต่อลูกจ้าง 1  คน แก่ผู้ประกอบกิจการที่ดำเนินการพัฒนาฝีมือแรงงานให้แก่ลูกจ้างในปี 2560 ในส่วนที่เกินกว่าร้อยละ 70 ของลูกจ้างทั้งหมด  กรณีที่ 2  อุดหนุนแก่ผู้ประกอบกิจการเพื่อพัฒนาทักษะความรู้ให้แก่ลูกจ้างสร้างสรรค์นวัตกรรม  มีสิทธิรับเงินอุดหนุนเท่าที่จ่ายจริงแต่ไม่เกินปีละ 100,000 บาท กรณีที่ 3 การจ่ายเงินอุดหนุนให้แก่ผู้ที่ดำเนินการทดสอบมาตรฐานฝีมือแรงงาน  ซึ่งต้องส่งเงินค่าทดสอบหรือค่าธรรมเนียมเข้ากองทุนฯ จะได้รับเงินอุดหนุนเท่ากับจำนวนเงินที่ส่งเข้ากองทุนฯ กรณีที่ 4 กองทุนพัฒนาฝีมือแรงงาน จะให้เงินอุดหนุนแก่ กพร.ในการดำเนินการทดสอบมาตรฐานฯ  ในสาขาอาชีพ ที่อาจเป็นอันตรายต่อสาธารณะในกรณีที่งบประมาณมีไม่เพียงพอในปี 2560 มีผู้ขอรับการสนับสนุนแล้ว 105 แห่ง เป็นเงิน 1,147,519 บาท.  ",neutral
282,282,"""บิ๊กณะ""ตรวจเยี่ยมศูนย์ฝึกทหารเรือใหม่ ",https://www.dailynews.co.th/politics/577058,2017-06-03T22:06:02.428Z,'บิ๊กณะ' ตรวจเยี่ยมศูนย์ฝึกทหารใหม่ หวังทหารเป็นที่พึ่งประชาชน พร้อมเปิดให้ครอบครัวพลทหารได้เยี่ยมชมสร้างความอุ่นใจ  ,"เมื่อวันที่ 31 พ.ค. ที่ลานสวนสนาม ศูนย์ฝึกทหารใหม่ กรมยุทธศึกษาทหารเรือ อ.สัตหีบ จ.ชลบุรี พล.ร.อ.ณะ อารีนิจ ผู้บัญชาการทหารเรือ (ผบ.ทร.) พร้อมด้วยนายทหารชั้นผู้ใหญ่และหัวหน้าหน่วยขึ้นตรงกองทัพเรือตรวจเยี่ยมกำลังพลศูนย์ฝึกทหารใหม่กรมยุทธศึกษาทหารเรือ และนักเรียนพลกองประจำการ (ทหารใหม่) ผลัด 1/60จำนวน 4,000 คน ที่เข้ารับการฝึกหัดศึกษาภาคสาธารณศึกษาเป็นเวลา 2 เดือน เพื่อปรับสภาพจากบุคคลพลเรือนให้เป็นทหารเรือทั้งกายและใจ ซึ่งต้องเรียนรู้ขนบธรรมเนียม ประเพณีทหารเรือตลอดจนระเบียบปฏิบัติต่าง ๆ ตามแบบธรรมเนียมทหาร โดยมีน.อ.ธาดาวุธ ทัดพิทักษ์กุล ผู้บังคับการศูนย์ฝึกทหารใหม่ ให้การต้อนรับ นอกจากนี้ยังมีครอบครัวของทหารใหม่ จำนวน500 คน ร่วมตรวจเยี่ยมครั้งนี้ด้วย ทั้งนี้พล.ร.อ.ณะ กล่าวให้โอวาทแก่กำลังพลตอนหนึ่งว่า ศูนย์ฝึกทหารใหม่เป็นหน่วยศึกษาที่สำคัญของกองทัพเรือ เพื่อหล่อหลอมบุคคลพลเรือนที่ได้รับการคัดเลือกเข้ามารับใช้ชาติ เสมือนการเริ่มต้นนับจากศูนย์จากลูกชาวบ้านธรรมดามาเป็นทหารกล้าของแผ่นดิน โดยจะต้องได้รับการตรวจและศึกษาวิชาทหารเรือเบื้องต้น การฟื้นฟูสภาพร่างกายและจิตใจปลูกฝังความเป็นชาวเรือ ความมีระเบียบวินัย มีคุณธรรมจริยธรรม และความเป็นสุภาพบุรุษ ""ผมมีความภาคภูมิใจที่หน่วยงานแห่งนี้ได้สร้างกำลังคนที่มีคุณภาพมาหลายรุ่นเข้าไปปฏิบัติงานในหน่วยต่างๆของกองทัพเรือ เพื่อสร้างความมั่นคงให้แก่ประเทศชาติและขอชื่นชมในศักยภาพของกำลังพลในหน่วย ทหารกองประจำการทุกนายที่ปฎิบัติหน้าที่ได้เป็นอย่างดีทั้งในด้านระเบียบวินัยการฝึกศึกษาและความสามัคคี ผมหวังว่าเห็นความตั้งใจในการปฏิบัติงานกับความมีระเบียบวินัยเช่นนี้ติดตัวทุกคนไปตลอดไม่ว่าจะปฎิบัติหน้าที่อยู่ที่แห่งใดและขอให้ศูนย์ฝึกทหารใหม่รักษามาตรฐานในการฝึกศึกษาให้กับทหารทุกนายและเป็นบุคลากรที่มีคุณภาพของชาติมีความตั้งใจในการปฏิบัติงานด้วยความซื่อสัตย์สุจริตและสมัครสามัคคีเป็นน้ำหนึ่งใจเดียวกัน รวมทั้งประพฤติปฏิบัติตนเป็นแบบอย่างที่ดีสามารถเป็นที่พึ่งของประชาชนผู้เดือดร้อนได้ทุกโอกาส อย่างไรก็ตามในวันนี้ศูนย์ฝึกทหารใหม่ได้จัดกิจกรรม ""เปิดเรียน เยือนศูนย์"" โดยเชิญผู้ปกครองและครอบครัวมาเยี่ยมเยียนทหารกองประจำการจึงถือเป็นโอกาสที่โดยเฉพาะความเป็นอยู่ที่จะทำให้ผู้ปกครองมีความอุ่นใจว่าบุตรหลานอยู่ในความดูแลของเรามีความเป็นอยู่ที่ดีและมีความภาคภูมิใจในตัวบุตรหลานของท่าน"" ผบ.ทร. กล่าว จากนั้นพล.ร.อ.ณะ ได้รับชมการแสดงท่าอาวุธพิเศษประกอบดนตรีของทหารใหม่ พร้อมทั้งทักทายทหารใหม่และครอบครัว อีกทั้งได้ตรวจเยี่ยมอาคารเรียน ห้องสมุด และโรงประกอบอาหาร พร้อมกับตัวแทนครอบครัวทหารใหม่ด้วย.",neutral
283,283,ศาล ปค.เพิกถอนคำสั่งเด้ง รองผู้ว่าฯกำแพงเพชร ,https://www.dailynews.co.th/politics/578207,2017-06-06T16:05:48.269Z,ศาลปกครองสูงสุด งัด ป.ป.ช.สั่งเพิกถอนคำสั่ง ให้อดีตรองผู้ว่ากำแพงเพชรออกจากราชการ เหตุรายงานเหตุด่วนเป็นเท็จ-ได้ประโยชน์จากการจ้างซ่อมแซมหลังเกิดภัยพิบัติ ชี้ไม่มีหลักฐานเอาผิดทุจริตต่อหน้าที่ได้ พร้อมสั่ง ปลัด มท.พิจารณารับผู้เสียหายกลับเข้าราชการภายใน 30 วัน  ,เมื่อวันที่ 6 มิ.ย. ศาลปกครองสูงสุดมีคำพิพากษาเพิกถอนคำสั่งปลัดกระทรวงมหาดไทยที่สั่งปลดนายจีระเกียรติ  ภูมิสวัสดิ์ อดีตรองผู้ว่าราชการจังหวัดกำแพงเพชรออกจากราชการ โดยให้มีผลย้อนหลังไปตั้งแต่วันที่ 24 ก.พ. 2557 และให้ปลัดกระทรวงมหาดไทย พิจารณาดำเนินการตามกฎหมายเพื่อให้นายจีระเกียรติกลับสู่ตำแหน่งโดยไม่ต่ำกว่าตำแหน่งเดิมภายใน 30 วันนับแต่วันที่ศาลมีคำพิพากษา  เนื่องจากศาลเห็นว่ากรณีที่ปลัดกระทรวงมหาดไทยได้มีคำสั่งปลดนายจีระเกียรติออกจากราชการ หลังคณะกรรมการป้องกันและปราบปรามการทุจริตแห่งชาติ (ปปช. )มีมติชี้มูลว่านายจีระเกียรติกระทำผิดวินัยร้ายแรงฐานทุจริตต่อหน้าที่นายจีระเกียรติ เป็นนายอำเภอสุวรรณภูมิ จ.ร้อยเอ็ด  และทำหน้าที่ประธานคณะกรรมการให้ความช่วยเหลือผู้ประสบภัยพิบัติ อ.สุวรรณภูมิ รายงานเหตุด่วนสาธารณภัยอันเป็นเท็จ และอนุมัติให้ว่าจ้างผู้รับจ้างซ่อมแซมสิ่งสาธารณประโยชน์ ทั้งที่รู้อยู่แล้วว่าคณะกรรมการเจรจาต่อรอง และตกลงราคาจ้างไม่ได้เจรจาต่อรองราคากับผู้รับจ้างทำให้ราชการเสียหายกว่า 9 ล้านบาท โดยศาลปกครองเห็นว่า การที่ป.ป.ช.มีมติชี้มูลนายจีระเกียรติว่าผิดวินัยนั้นไม่ใช่เป็นการวินิจฉัยชี้ชาดตามอำนาจขององค์กรตามรัฐธรรมนูญ แต่เป็นการใช้อำนาจตาม พ.ร.บ.ป.ป.ช. ศาลปกครองจึงมีอำนาจตรวจสอบได้ โดยศาลเห็นว่า จากข้อเท็จจริงรับฟังได้ว่า เดือน ก.ย. 2549 มีพายุดีเพรสชั่น ซึ่งนายจีระเกียรติได้รับรายงานจากกำนัน อ.สุวรรณภูมิว่าถนนชำรุดเสียหายสัญจรไม่ได้ และได้มอบหมายปลัดอำเภอลงสำรวจความเสียหาย ก่อนทำรายงานเสนอต่อผู้ว่าราชการจังหวัด การรายงานดังกล่าวจึงเป็นการรายงานตาม ตามสภาพจริงไม่ใช่การรายงานเท็จ  แม้ผลไต่สวนของคณะอนุกรรมการป.ป.ช. จะรับฟังได้ว่าปริมาณน้ำฝนไม่มากผิดปกติ แต่เป็นดุลยพินิจของผู้ว่าราชการจังหวัดร้อยเอ็ด ที่จะพิจารณาประกอบกับรายงานของหน่วยงานอื่น  อีกทั้งที่อ้างว่านายจีระเกียรติอนุมัติให้ว่าจ้างผู้รับจ้าง ซ่อมแซมสิ่งสาธารณประโยชน์นั้น ข้อเท็จจริงที่ได้จากสำนวนไต่สวนของป.ป.ช. ก็ยังไม่พอฟังได้คณะกรรมการเจรจาต่อรองและตกลงราคาจ้างเอื้อประโยชน์ให้แก่ผู้รับจ้างรายใดเป็นการเฉพาะ และไม่มีพยานหลักฐานยืนยันหรือพิสูจน์ได้ว่าการอนุมัติจัดจ้างผู้รับจ้างนั้น นายจีระเกียรติได้รับประโยชน์อื่นใดอันมิควรได้โดยชอบด้วยกฎหมายจากการอนุมัติ จึงถือไม่ได้ว่านายจีระเกียรติกระทำผิดวินัยอย่างร้ายแรงฐานปฏิบัติหรือละเว้นการปฏิบัติหน้าที่โดยมิชอบเพื่อตนเองหรือผู้อื่นได้ประโยชน์อันไม่ควรได้ ที่ถือเป็นทุจริตต่อหน้าที่ราชการตามมาตรา 82 วรรคสามพ.ร.บ.ระเบียบบริหารข้าราชการพลเรือน 2535 ดังนั้นการที่ปลัดกระทรวงมหาดไทยมีคำสั่งกระทรวงมหาดไทยที่ 127/2557 ลงวันที่ 24 ก.พ. 2557 เรื่องลดโทษนายจีระเกียรติจากไล่ออกจากการราชการ เป็นปลดออกจากการราชการ จึงไม่ชอบด้วยกฎหมาย โดยนายจีระเกียรติ กล่าวว่า ตนรู้สึกดีใจที่วันนี้ศาลปกครองสูงสุดให้ความเป็นธรรม เพราะถูกใส่ร้ายและต้องออกจากราชการกว่า 4 ปี ทั้งที่เชื่อมั่นมาโดยตลอดว่าไม่ได้ทำความผิด ทั้งนี้พร้อมที่จะกลับไปทำงาน  เพราะปัจจุบันเพิ่งจะอายุ 55 ส่วนจะเป็นการทำงานในตำแหน่งไหนนั้นก็ต้องแล้วแต่ผู้บังคับบัญชา แต่ยืนยันว่าหากได้กลับเข้าไปทำงานก็จะทำงานอย่างเต็มที่ ในระหว่างนี้คงจะต้องเตรียมตัวและตัดชุดสีกากีตัวใหม่ อย่างไรก็ตามตนอยากให้กรณีของตนเป็นตัวอย่างให้ผู้ที่เกี่ยวข้องพิจารณากฎหมาย ป.ป.ช.ที่มีลักษณะตัดตอนคดีที่ ป.ป.ช.ชี้มูลแล้ว ขึ้นสู่การพิจารณาของศาล ซึ่งตนเชื่อว่ายังมีคนที่เป็นเหมือนตน ซึ่งข้าราชการจะพูดอะไรมากไม่ได้.  ,neutral
284,284,สั่งอัพเกรดแรงงานฝึกภาษารองรับนักท่องเที่ยว ,https://www.dailynews.co.th/politics/578568,2017-06-08T12:00:08.982Z,ระดมต่อยอดบูมท่องเที่ยว สั่งอัพเกรดแรงงาน 8 หมื่นคน เน้นฝึกภาษาและปรับทัศนคติรองรับนักเที่ยวไทย-ต่างประเทศ  ,"เมื่อวันที่ 8 มิ.ย. นายธีรพล ขุนเมือง อธิบดีกรมพัฒนาฝีมือแรงงาน(กพร.) กระทรวงแรงงาน เปิดเผยว่าพล.อ.ศิริชัย ดิษฐกุล รมว.แรงงาน มอบหมายให้กพร.มีเข้าไปพัฒนาศักยภาพบุคลากรด้านการท่องเที่ยว ช่วยสร้างอาชีพและการจ้างงาน กพร.ตั้งเป้าว่าปี 2560 จะพัฒนาบุคลากรในด้านนี้จำนวน 80,000 คน ขณะนี้ดำเนินการอบรมพัฒนาไปแล้ว 60,000 คน ภายใต้โครงการพัฒนาศักยภาพแรงงานรองรับภาคอุตสาหกรรมและบริการเพื่อการแข่งขัน ในหลักสูตรต่างๆทั้งด้านภาษา และด้านทัศนคติ โดยเฉพาะจ.เพชรบุรี ได้ให้มีการฝึกอบรมอาชีพด้านงานบริการ เพื่อพัฒนาพนักงานที่ทำหน้าที่ ที่เกี่ยวข้องกับการให้บริการลูกค้าให้มีทักษะด้านการบริการที่สูงขึ้นบริการเป็นเลิศ เพราะจ.เพชรบุรีเป็นจังหวัดที่เป็นแหล่งท่องเที่ยวสำคัญ มีนักท่องเที่ยวทั้งชาวไทยและต่างประเทศจำนวนมาก รายได้เข้าจังหวัดไม่น้อย ทั้งนี้ดำเนินการฝึกรองรับภาคอุตสาหกรรมภาคบริการและการท่องเที่ยวไปแล้ว 20 รุ่น รวม 471 คน “ธุรกิจจะดำเนินการอย่างมั่นคง สร้างความพึงพอใจแก่ลูกค้า และมีผลกำไรที่สูงขึ้น ล้วนเกิดจากบุคลากรขององค์กรทั้งสิ้น ดังนั้น เมื่อผู้ประกอบการเปิดโอกาสให้ได้รับการพัฒนา พนักงานหรือลูกจ้างก็ควรพยายามเรียนรู้เพื่อพัฒนาตนเองด้วย เมื่อมีทักษะหรือศักยภาพสูงขึ้น  ย่อมทำให้มีโอกาสรับค่าตอบแทนและการเลื่อนตำแหน่งในระดับที่สูงขึ้นด้วย ผู้สนใจสามารถเรียนรู้ด้วยตัวเองได้ด้วย ภายใต้ เมนู It's your choice ผ่านทางเวปไซต์ของกพร.ที่ www.dsd.go.th” นายธีรพล กล่าว.",neutral
285,285,'สธ.'สั่งดูแลเข้มโรงพยาบาล หลังพบบึ้มปลอมรพ.ชลบุรี ,https://www.dailynews.co.th/politics/578704,2017-06-09T10:06:48.693Z,โรงพยาบาลชลบุรี ป่วนอีก ตรวจพบระเบิดปลอม “ปลัดสธ.” ร่อนหนังสือ สั่งทุกโรงพยาบาลในสังกัด เข้มความปลอดภัย      ,เมื่อวันที่ 9 มิ.ย.  นพ.โสภณ เมฆธน ปลัดกระทรวงสาธารณสุข กล่าวว่า ตนได้รับรายงานจากโรงพยาบาลชลบุรี ว่า จากการตรวจเฝ้าระวังความปลอดภัยรอบๆ โรงพยาบาลของเจ้าหน้าที่รักษาความปลอดภัย (รปภ.) ได้ตรวจพบวัตถุต้องสงสัยคล้ายระเบิดบริเวณชั้นดาดฟ้าอาคารของโรงพยาบาลเมื่อคืนวันที่ 8 มิ.ย. แต่จากการตรวจสอบภายหลังแล้วพบว่าเป็นระเบิดปลอม ซึ่งอาจเป็นการสร้างสถานการณ์หรือไม่ ทั้งนี้ ขอชื่นชมเจ้าหน้าที่รักษาความปลอดภัยของโรงพยาบาลที่ได้มีการตรวจตราอย่างละเอียด ทำให้พบวัตถุต้องสงสัยดังกล่าว ซึ่งทราบว่าที่ผ่านมาโรงพยาบาลชลบุรีได้มีการอบรมทีมเจ้าหน้าที่รักษาความปลอดภัยของโรงพยาบาล ทำให้การดำเนินงานมีประสิทธิภาพเป็นอย่างดี   นพ.โสภณ กล่าวต่อว่า ทั้งนี้ได้ทำหนังสือถึงโรงพยาบาลทุกแห่งให้เน้นย้ำเรื่องมาตรการความปลอดภัยอย่างเข้มงวด กำชับเจ้าหน้าที่ผู้ปฏิบัติงานทุกคนช่วยกันเป็นหู เป็นตา สอดส่องสังเกตความผิดปกติต่างๆ เช่น สิ่งของที่ตั้งทิ้งไว้โดยไม่มีเจ้าของ บุคคลที่มีพฤติกรรมน่าสงสัย และให้ตรวจสอบปริสิทธิภาพของข้องวงจรปิดในโรงพยาบาลให้สามารถใช้งานได้จริง หากไม่พอก็ต้องทำเรื่องขอเพิ่มจำนวนโดยให้ดำเนินการให้แล้วเสร็จภายในสิ้นเดือนนี้ ทั้งนี้เพื่อความปลอดภัยของตัวเจ้าหน้าที่บุคลากรและผู้ป่วยที่มารับบริการทุกคน.,neutral
